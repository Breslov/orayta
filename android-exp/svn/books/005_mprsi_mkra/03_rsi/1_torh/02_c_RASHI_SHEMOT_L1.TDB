     {א} ואלה שמות בני ישראל אף על פי שמנאן בחייהן בשמותן חזר ומנאן במיתתן אחר מיתתן להודיע חבתן שנמשלו לכוכבים שמוציאן ומכניסן במספר ובשמותם שנאמר המוציא במספר צבאם לכלם בשם יקרא ה ויוסף היה במצרים והלא הוא ובניו היו בכלל שבעים ומה בא ללמדנו וכי לא היינו יודעים שהוא היה במצרים אלא להודיעך צדקתו של יוסף הוא יוסף הרועה את צאן אביו הוא יוסף שהיה במצרים ונעשה מלך ועומד בצדקו  {ז} פרו שלא הפילו נשותיהם ולא מתו כשהם קטנים וישרצו שהיו יולדות ששה בכרס אחד  {ח} ויקם מלך חדש רב ושמואל חד אמר חדש ממש וחד אמר שנתחדשו גזרותיו אשר לא ידע עשה עצמו כאלו לא ידע  {י} הבה נתחכמה לו כל הבה לשון הכנה והזמנה לדבר הוא כלומר הזמינו עצמכם לכך נתחכמה לו לעם נתחכמה מה לעשות לו ורבותינו דרשו נתחכם למושיען של ישראל לדונם במים שכבר נשבע שלא יביא מבול לעולם (והם לא הבינו שעל כל העולם אינו מביא אבל הוא מביא על אמה אחת) ועלה מן הארץ על כרחנו ורבותינו דרשו כאדם שמקלל עצמו ותולה קללתו באחרים והרי הוא כאלו כתב ועלינו מן הארץ והם יירשוה  {יא} עליו על העם מסים לשון מס שרים שגובין מהם המס ומהו המס שיבנו ערי מסכנות לפרעה למען ענתו בסבלתם של מצרים ערי מסכנות כתרגומו וכן לך בא אל הסכן הזה גזבר הממנה על האוצרות את פתם ואת רעמסס שלא היו ראויות מתחלה לכך ועשאום חזקות ובצורות לאוצר  {יב} וכאשר יענו אתו בכל מה שהם נותנין לב לענות כן לב הקדוש ברוך הוא להרבות ולהפריץ כן ירבה כן רבה וכן פרץ ומדרשו רוח הקדש אומרת כן אתם אומרים פן ירבה ואני אומר כן ירבה ויקצו קצו בחייהם ורבותינו דרשו כקוצים היו בעיניהם  {יג} בפרך בעבודה קשה המפרכת את הגוף ומשברתו  {טו} למילדת הוא לשון מולידות אלא שיש לשון קל ויש לשון כבד כמו שובר ומשבר דובר ומדבר כך מוליד ומילד שפרה זו יוכבד על שם שמשפרת את הולד פועה זו מרים שפועה ומדברת והוגה לולד כדרך הנשים המפיסות תינוק הבוכה פועה לשון צעקה כמו כיולדה אפעה  {טז} בילדכן כמו בהולידכן על האבנים מושב האשה היולדת ובמקום אחר קוראו משבר וכמוהו עשה מלאכה על האבנים מושב כלי אמנות יוצר חרס אם בן הוא וגו' לא היה מקפיד אלא על הזכרים שאמרו לו אצטגניניו שעתיד להולד בן המושיע אותם וחיה ותחיה  {יז} ותחיין את הילדים מספקות להם מים ומזון תרגום הראשון וקיימא והשני וקיימתין לפי שלשון עברית לנקבות רבות תיבה זו וכיוצא בה משמשת לשון פעלו ולשון פעלתן כגון ותאמרנה איש מצרי לשון עבר כמו ויאמרו לזכרים ותדברנה בפיכם לשון דברתן כמו ותדברו לזכרים וכן ותחללנה אתי אל עמי לשון עבר חללתן כמו ותחללו לזכרים  {יט} כי חיות הנה בקיאות כמילדות תרגום מילדות חיתא ורבותינו דרשו הרי הן משולות לחיות השדה שאינן צריכות מילדות והיכן משולות לחיות גור אריה (בראשית מט ט) זאב יטרף (שם כז) בכור שורו (דברים לג יז) אילה שלוחה (בראשית מט כא) ומי שלא נכתב בו הרי הכתוב כללן (בראשית מט כח) ויברך אותם ועוד כתיב (יחזקאל יט ב) מה אמך לביא  {כ} וייטב הטיב להם וזה חלוק בתיבה שיסודה שתי אותיות ונתן לה וי''ו יו''ד בראשה כשהיא באה לדבר בלשון ויפעיל הוא נקוד היו''ד בציר''י שהוא קמ''ץ קטן כגון וייטב אלהים למילדת וירב בבת יהודה (איכה ב ה) הרבה תאניה וכן ויגל השארית (דברי הימים ב' לו כ) דנבוזראדן הגלה את השארית ויפן זנב אל זנב (שופטים טו ד) הפנה הזנבות זו לזו כל אלו לשון הפעיל את אחרים וכשהוא מדבר בלשון ויפעל הוא נקוד היו''ד בחיר''ק כגון (ויקרא י כ) וייטב בעיניו לשון הוטב וכן וירב העם (פסוק כ) נתרבה העם ויגל יהודה (מלכים ב' כה כא) גלה יהודה ויפן כה וכה (ב יב) פנה לכאן ולכאן ואל תשיבני וילך וישב וירד ויצא לפי שאינן מגזרתן של אלו שהרי היו''ד יסוד בהן ירד יצא ישב ילך היו''ד אות שלישית בו וייטב אלהים למילדת מהו הטובה כא ויעש להם בתים בתי כהנה ולויה ומלכות שקרויין בתים ויבן את בית ה' ואת בית המלך (מלכים א' ט א) כהנה ולויה מיוכבד ומלכות ממרים כדאיתא במסכת סוטה (סוטה יא ב)  {כב} לכל עמו אף עליהם גזר יום שנלד משה אמרו לו אצטגניניו היום נולד מושיען ואין אנו יודעין אם ממצרים אם מישראל ורואין אנו שסופו ללקות במים לפיכך גזר אותו היום אף על המצרים שנאמר כל הבן הילוד ולא נאמר הילוד לעברים והם לא היו יודעים שסופו ללקות על מי מריבה     {א} ויקח את בת לוי פרוש היה ממנה מפני גזרת פרעה (וחזר ולקחה וזהו וילך שהלך בעצת בתו שאמרה לו גזרתך קשה משל פרעה אם פרעה גזר על הזכרים ואתה גם כן על הנקבות) והחזירה ועשה בה לקוחין שניים ואף היא נהפכה להיות נערה ובת מאה שלשים שנה היתה שנלדה בבואה למצרים בין החומות ומאתים ועשר שנה נשתהו שם וכשיצאו היה משה בן שמונים שנה אם כן כשנתעברה ממנו היתה בת מאה שלשים וקורא אותה בת לוי  {ב} כי טוב הוא כשנלד נתמלא הבית כלו אורה  {ג} ולא יכלה עוד הצפינו שמנו לה המצריים מיום שהחזירה והיא ילדתו לששה חדשים ויום אחד שהיולדת לשבעה יולדת למקטעין והם בדקו אחריה לסוף תשעה גמא גמי בלשון משנה ובלעז יונ''ק גומא ודבר רך הוא ועומד בפני רך ובפני קשה בחמר ובזפת זפת מבחוץ וטיט מבפנים כדי שלא יריח אותו צדיק ריח רע של זפת ותשם בסוף הוא לשון אגם רושי''ל בלעז ודומה לו (ישעיה יט ו) קנה וסוף קמלו  {ה} לרחץ על היאר סרס המקרא ופרשהו ותרד בת פרעה על היאור לרחץ בו על יד היאר אצל היאור כמו (שמואל ב יד ל) ראו חלקת יואב אל ידי והוא לשון יד ממש שיד האדם סמוכה לו ורבותינו דרשו הולכות לשון מיתה כמו (בראשית כה לב) הנה אנכי הולך למות הולכות למות לפי שמחו בה והכתוב מסייען כי למה לנו לכתוב ונערתיה הולכות את אמתה את שפחתה ורבותינו דרשו לשון יד אבל לפי דקדוק לשון הקודש היה לו להנקד אמתה מ''ם דגושה והם דרשו את אמתה את ידה שנשתרבבה אמתה אמות הרבה  {ו} ותפתח ותראהו את מי ראתה את הילד זהו פשוטו ומדרשו שראתה עמו שכינה והנה נער בכה קולו כנער  {ז} מן העברית מלמד שהחזירתו על מצריות הרבה לינק ולא ינק לפי שהיה עתיד לדבר עם השכינה  {ח} ותלך העלמה הלכה בזריזות ועלמות כעלם  {ט} היליכי נתנבאה ולא ידעה מה נתנבאה הי שליכי  {י} משיתהו שחלתיה והוא לשון הוצאה בלשון ארמי כמשחל ביניתא מחלבא ובלשון עברי משיתהו לשון הסירותיו כמו (יהושע א ח) לא ימוש לא משו (במדבר יד מד) כך חברו מנחם ואני אומר שאינו ממחברת מש וימוש אלא מגזרת משה ולשון הוצאה הוא וכן (שמואל ב כב יז) ימשני ממים רבים שאלו היה ממחברת מש לא יתכן לומר משיתהו אלא המישותיהו כאשר יאמר מן קם הקימותי ומן שב השיבותי ומן בא הביאותי או משתיהו כמו (זכריה ג ט) ומשתי את עון הארץ אבל משיתי אינו אלא מגזרת תיבה שפעל שלה מיסד בה''א בסוף התבה כגון משה בנה עשה צוה פנה כשיבא לומר בהם פעלתי תבא היו''ד במקום ה''א כמו עשיתי בניתי פניתי צויתי  {יא} ויגדל משה והלא כבר כתיב ויגדל הילד (פסוק י) אמר רבי יהודה ברבי אלעאי הראשון לקומה והשני לגדלה שמנהו פרעה על ביתו וירא בסבלתם נתן עיניו ולבו להיות מצר עליהם איש מצרי נוגש היה ממנה על שוטרי ישראל והיה מעמידם מקרות הגבר למלאכתם מכה איש עברי מלקהו ורודהו ובעלה של שלומית בת דברי היה ונתן בה עיניו ובלילה העמידו והוציאו מביתו והוא חזר ונכנס לבית ובא על אשתו כסבורה שהוא בעלה וחזר האיש לביתו והרגיש בדבר וכשראה אותו מצרי שהרגיש בדבר היה מכהו ורודהו כל היום  {יב} ויפן כה וכה ראה מה עשה לו בבית ומה עשה לו בשדה ולפי פשוטו כמשמעו וירא כי אין איש עתיד לצאת ממנו שיתגייר  {יג} שני אנשים עברים דתן ואבירם הם שהותירו מן המן נצים מריבים למה תכה אף על פי שלא הכהו נקרא רשע בהרמת יד רעך רשע כמותך  {יד} מי שמך לאיש והרי עודך נער הלהרגני אתה אמר מכאן אנו למדים שהרגו בשם המפורש ויירא משה כפשוטו ומדרשו דאג לו על שראה בישראל רשעים דלטורין אמר מעתה שמא אינם ראויין להגאל אכן נודע הדבר כמשמעו ומדרשו נודע לי הדבר שהייתי תמה עליו מה חטאו ישראל מכל שבעים אמות להיות נרדים בעבודת פרך אבל רואה אני שהם ראויים לכך  {טו} וישמע פרעה הם הלשינו עליו ויבקש להרג את משה מסרו לקוסטינר להרגו ולא שלטה בו החרב הוא שאמר משה (יח ד) ויצילני מחרב פרעה וישב בארץ מדין נתעכב שם כמו (בראשית לז א) וישב יעקב וישב על הבאר לשון ישיבה למד מיעקב שנזדוג לו זווגו על הבאר  {טז} ולכהן מדין רב שבהן ופירש לו מעבודה זרה ונידוהו מאצלם את הרהטים את ברכות מרוצת המים העשויות בארץ  {יז} ויגרשום מפני הנדוי  {כ} למה זה עזבתן הכיר בו שהוא מזרעו של יעקב שהמים עולים לקראתו ויאכל לחם שמא ישא אחת מכם כמה דאת אמר (בראשית לט ו) כי אם הלחם אשר הוא אוכל  {כא} ויואל כתרגומו ודומה לו (שופטים יט ו) הואל נא ולין (יהושע ז ז) ולו הואלנו (בראשית יח כז) הואלתי לדבר ומדרשו לשון אלה נשבע לו שלא יזוז ממדין כי אם ברשותו  {כג} ויהי בימים הרבים ההם שהיה משה גר במדין וימת מלך מצרים והצרכו ישראל לתשועה ומשה היה רעה וגו' (ג א) ובאת תשועה על ידו ולכך נסמכו פרשיות הללו וימת מלך מצרים נצטרע והיה שוחט תינוקות ישראל ורוחץ בדמם  {כד} נאקתם צעקתם וכן (איוב כד יב) מעיר מתים ינאקו את בריתו את אברהם עם אברהם  {כה} וידע אלהים נתן עליהם לב ולא העלים עיניו     {א} אחר המדבר להתרחק מן הגזל שלא ירעו בשדות אחרים אל הר האלהים על שם העתיד  {ב} בלבת אש בשלהבת אש לבו של אש כמו (דברים ד יא) לב השמים (שמואל ב יח יד) בלב האלה ואל תתמה על התי''ו שיש לנו כיוצא בו (יחזקאל טז ל) מה אמלה לבתך מתוך הסנה ולא אילן אחר משום עמו אנכי בצרה (תהלים צא טו) אכל נאכל כמו (דברים כא ג) לא עבד בה אשר לקח משם (בראשית ג כג)  {ג} אסרה נא אסורה מכאן להתקרב שם  {ה} של שלוף והוצא כמו (דברים יט ה) ונשל הברזל (דברים כח מ) כי ישל זיתך אדמת קדש הוא המקום  {ז} כי ידעתי את מכאביו כמו (לעיל ב כה) וידע אלהים כלומר כי שמתי לב להתבונן ולדעת את מכאוביו ולא העלמתי עיני ולא אאטום את אזני מצעקתם  {י} ועתה לכה ואשלחך אל פרעה ואם תאמר מה תועיל והוצא את עמי יועילו דבריך ותוציאם משם  {יא} מי אנכי מה אני חשוב לדבר עם המלכים וכי אוציא את בני ישראל ואף אם חשוב אני מה זכו ישראל שתעשה להם נס ואוציאם ממצרים  {יב} ויאמר כי אהיה עמך השיבו על ראשון ראשון ועל אחרון אחרון שאמרת מי אנכי כי אלך אל פרעה לא שלך היא כי אם משלי כי אהיה עמך וזה המראה אשר ראית בסנה לך האות כי אנכי שלחתיך וכדאי אני להציל כאשר ראית הסנה עושה שליחותי ואיננו אכל כך תלך בשליחותי ואינך נזוק וששאלת מה זכות יש לישראל שיצאו ממצרים דבר גדול יש לי על הוצאה זו שהרי עתידים לקבל התורה על ההר הזה לסוף שלושה חדשים שיצאו ממצרים דבר אחר כי אהיה עמך וזה שתצליח בשליחותך לך האות על הבטחה אחרת שאני מבטיחך שכשתוציאם ממצרים תעבדון אותי על ההר הזה שתקבלו התורה עליו והיא הזכות העומדת לישראל ודוגמת לשון זה מצינו (ישעיה לז ל) וזה לך האות אכול השנה ספיח וגו' מפלת סנחריב תהיה לך אות על הבטחה אחרת שארצכם חרבה מפירות ואני אברך הספיחים  {יד} אהיה אשר אהיה אהיה עמם בצרה זו אשר אהיה עמם בשעבוד שאר מלכיות אמר לפניו רבונו של עולם מה אני מזכיר להם צרה אחרת דים בצרה זו אמר לו יפה אמרת כה תאמר וגו'  {טו} זה שמי לעלם חסר וי''ו לומר העלימהו שלא יקרא ככתבו וזה זכרי למדו היאך נקרא וכן דוד הוא אומר (תהלים קלה יג) ה' שמך לעולם ה' זכרך לדר ודר  {טז} את זקני ישראל מיחדים לישיבה ואם תאמר זקנים סתם היאך אפשר לו לאסוף זקנים של ששים רבוא  {יח} ושמעו לקלך מאליהם מכיון שתאמר להם לשון זה ישמעו לקולך שכבר סימן זה מסור בידם מיעקב ומיוסף שבלשון זה הם נגאלים יעקב אמר (בראשית נ כב) ואלהים פקד יפקד אתכם יוסף אמר להם (בראשית נ כה) פקד יפקד אלהים אתכם אלהי העבריים יו''ד יתירה רמז לעשר מכות נקרה עלינו לשון מקרה וכן (במדבר כג ד) ויקר אלהים (שם טו) ואנכי אקרה כה אהא נקרה מאתו הלום  {יט} לא יתן אתכם מלך מצרים להלך אם אין אני מראה לו ידי החזקה כלומר כל עוד שאין אני מודיעו ידי החזקה לא יתן אתכם להלך לא יתן לא ישבוק כמו (בראשית כ ו) על כן לא נתתיך ולא נתנו אלהים להרע עמדי וכלן לשון נתינה הם ויש מפרשים ולא ביד חזקה ולא בשביל שידו חזקה כי מאז אשלח את ידי והכיתי את מצרים וגו' ומתרגמין אותו ולא מן קדם דחיליה תקיף משמו של רבי יעקב ברבי מנחם נאמר לי  {כב} ומגרת ביתה מאותה שהיא גרה אתה בבית ונצלתם כתרגומו ותרוקנון וכן (שמות יב לו) וינצלו את מצרים (שמות לג ו) ויתנצלו בני ישראל את עדים והנו''ן בו יסוד ומנחם חברו במחברת צד''י עם (בראשית לא ט) ויצל אלהים את מקנה אביכם (שם טז) אשר הציל אלהים מאבינו ולא יאמנו דבריו כי אם לא היתה הנו''ן יסוד והיא נקודה בחיר''ק לא תהא משמשת בלשון ופעלתם אלא בלשון ונפעלתם כמו (דברים כח סג) ונסחתם מן האדמה (ויקרא כו כה) ונתתם ביד אויב (שם יז) ונגפתם לפני אויביכם (יחזקאל כב כא) ונתכתם בתוכה (ירמיה ז י) ואמרתם נצלנו לשון נפעלנו וכל נו''ן שהיא באה בתיבה לפרקים ונופלת ממנה כנו''ן של נוגף נושא נותן נושך כשהיא מדברת לשון ופעלתם תנקד בשו''א בחטף כגון (בראשית מה יט) ונשאתם את אביכם (במדבר לב כט) ונתתם להם את ארץ הגלעד (בראשית י''ז יא) ונמלתם את בשר ערלתכם לכן אני אומר שזאת הנקודה בחיר''ק מן היסוד היא ויסוד שם דבר נצול והוא מן הלשונות הכבדים כמו דבור כפור למוד כשידבר בלשון ופעלתם ינקד בחיר''ק כמו (במדבר כ ח) ודברתם אל הסלע (יחזקאל מה כ) וכפרתם את הבית (דברים יא יט) ולמדתם אתם את בניכם     {ב} מזה בידך לכך נכתב תיבה אחת לדרוש מזה שבידך אתה חיב ללקות שחשדת בכשרים ופשוטו כאדם שאומר לחברו מודה אתה שזו שלפניך אבן היא אומר לו הן אמר לו הריני עושה אותה עץ  {ג} ויהי לנחש רמז לו שספר לשון הרע על ישראל ותפש אמנותו של נחש  {ד} ויחזק בו לשון אחיזה הוא והרבה יש במקרא (בראשית יט טז) ויחזיקו האנשים בידו (דברים כה יא) והחזיקה במבשיו (שמואל א יז לה) והחזקתי בזקנו כל לשון חזוק הדבוק לבי''ת לשון אחיזה הוא  {ו} מצרעת כשלג דרך צרעת להיות לבנה (ויקרא יג ד) ואם בהרת לבנה היא אף באות זה רמז שלשון הרע ספר באמרו (פסוק א) לא יאמינו לי לפיכך הלקהו בצרעת כמו שלקתה מרים על לשון הרע  {ז} ויוצאה מחיקו והנה שבה כבשרו מכאן שמדה טובה ממהרת לבא ממדת פרענות שהרי בראשונה לא נאמר מחיקו  {ח} והאמינו לקל האת האחרון משתאמר להם בשבילכם לקיתי על שספרתי עליכם לשון הרע יאמינו לך שכבר למדו בכך שהמזדוגין להרע להם לוקים בנגעים כגון פרעה ואבימלך בשביל שרה  {ט} ולקחת ממימי היאור רמז להם שבמכה ראשונה נפרע מאלהותם והיו המים וגו' והיו והיו שתי פעמים נראה בעיני אלו נאמר והיו המים אשר תקח מן היאור לדם ביבשת שומע אני שבידו הם נהפכים לדם ואף כשירדו לארץ יהיו בהויתן אבל עכשיו מלמדנו שלא יהיו דם עד שיהיו ביבשת  {י} גם מתמול וגו' למדנו שכל שבעה ימים היה הקדוש ברוך הוא מפתה את משה בסנה לילך בשליחותו מתמול שלשום מאז דברך הרי שלשה ושלשה גמין רבויין הם הרי ששה והוא היה עומד ביום השביעי כשאמר לו זאת עוד (להלן פסוק יג) שלח נא ביד תשלח עד שחרה בו וקבל עליו וכל זה שלא היה רוצה לטל גדלה על אהרן אחיו שהיה גדול המנו ונביא היה שנאמר (שמואל א ב כז) הנגלה נגליתי אל בית אביך בהיותם במצרים הוא אהרן וכן ביחזקאל (כ ה) ואודע להם בארץ מצרים וגו' (שם ז) ואמר אליהם איש שקוצי עיניו השליכו ואותה נבואה לאהרן נאמרה כבד פה בכבדות אני מדבר ובלשון לעז בלב''א  {יא} מי שם פה וגו' מי למדך לדבר כשהיית נדון לפני פרעה על המצרי או מי ישום אלם מי עשה פרעה אלם שלא נתאמץ במצות הריגתך ואת משרתיו חרשים שלא שמעו בצוותו עליך ולאספקלטורין ההורגים מי עשאם עורים שלא ראו כשברחת מן הבימה ונמלטת הלא אנכי ששמי ה' עשיתי כל זאת  {יג} ביד תשלח ביד מי שאתה רגיל לשלוח והוא אהרן דבר אחר ביד אחר שתרצה לשלוח שאין סופי להכניסם לארץ ולהיות גואלם לעתיד יש לך שלוחים הרבה  {יד} ויחר אף ר' יהושע בן קרחה אומר כל חרון אף שבתורה נאמר בו רושם וזה לא נאמר בו רושם ולא מצינו שבא עונש על ידי אותו חרון אמר לו רבי יוסי אף בזו נאמר בו רושם הלא אהרן אחיך הלוי שהיה עתיד להיות לוי ולא כהן והכהנה הייתי אומר לצאת ממך מעתה לא יהיה כן אלא הוא יהיה כהן ואתה הלוי שנאמר (דברי הימים א' כג כד) ומשה איש האלהים בניו יקראו על שבט הלוי הנה הוא יצא לקראתך כשתלך למצרים וראך ושמח בלבו לא כשאתה סבור שיהא מקפיד עליך שאתה עולה לגדלה ומשם זכה אהרן לעדי החשן הנתון על הלב  {טז} ודבר הוא לך בשבילך ידבר אל העם וזה יוכיח על כל לך ולי ולו ולכם ולהם הסמוכים לדבור שכלם לשון על הם יהיה לך לפה למליץ לפי שאתה כבד פה לאלהים לרב ולשר  {יח} וישב אל יתר חתנו לטול רשות שהרי נשבע לו ושבעה שמות היו לו רעואל יתר יתרו קיני חובב חבר פוטיאל  {יט} כי מתו כל האנשים מי הם דתן ואבירם חיים היו אלא שירדו מנכסיהם והעני חשוב כמת  {כ} על החמר חמור המיוחד הוא החמור שחבש אברהם לעקידת יצחק והוא שעתיד מלך המשיח להגלות עליו שנאמר (זכריה ט ט) עני ורוכב על חמור וישב ארצה מצרים ויקח משה את מטה וגו' אין מקדם ומאחר מדוקדקים במקרא  {כא} בלכתך לשוב מצרימה וגו' דע שעל מנת כן תלך שתהא גבור בשליחותי לעשות כל מופתי לפני פרעה ולא תירא ממנו אשר שמתי בידך לא על שלש האותות האמורות למעלה שהרי לא לפני פרעה צוה לעשותם אלא לפני ישראל שיאמינו לו ולא מצינו שעשאם לפניו אלא מופתים שאני עתיד לשום בידך במצרים כמו (שמות ז ט) כי ידבר אליכם פרעה וגו' ואל תתמה על אשר כתיב אשר שמתי שכן משמעו כשתדבר עמו כבר שמתים בידך  {כב} ואמרת אל פרעה כשתשמע שלבו חזק וימאן לשלוח אמור לו כן בני בכרי לשון גדלה כמו (תהלים פט כח) אף אני בכור אתנהו זהו פשוטו ומדרשו כאן חתם הקדוש ברוך הוא על מכירת הבכורה שלקח יעקב מעשו  {כג} ואמר אליך בשליחותו של מקום שלח את בני וגו' הנה אנכי הרג וגו' היא מכה אחרונה ובה התרהו תחלה מפני שהיא קשה וזה הוא שאמר (איוב לו כב) הן אל ישגיב בכחו לפיכך מי כמהו מורה (איוב לו כב) בשר ודם המבקש להנקם מחברו מעלים את דבריו שלא יבקש הצלה אבל הקדוש ברוך הוא ישגיב בכחו ואין יכולת להמלט מידו כי אם בשובו אליו לפיכך הוא מורהו ומתרה בו לשוב  {כד} ויהי משה בדרך במלון ויבקש המיתו המלאך למשה לפי שלא מל את אליעזר בנו ועל שנתרשל נענש מיתה תניא אמר רבי יוסי חס ושלום לא נתרשל אלא אמר אמול ואצא לדרך סכנה היא לתינוק עד שלשה ימים אמול ואשהה שלשה ימים הקדוש ברוך הוא צוני (פסוק י''ט) לך שוב מצרים ומפני מה נענש לפי שנתעסק במלון תחלה במסכת נדרים (דף לא ב) והיה המלאך נעשה כמין נחש ובולעו מראשו ועד ירכיו וחוזר ובולעו מרגליו ועד אותו מקום הבינה צפורה שבשביל המילה הוא  {כה} ותגע לרגליו השליכתו לפני רגליו של משה ותאמר על בנה כי חתן דמים אתה לי אתה היית גורם להיות החתן שלי נרצח עליך הורג אישי אתה לי  {כו} וירף המלאך ממנו אז הבינה שעל המילה בא להרגו אמרה חתן דמים למולת חתני היה נרצח על דבר המילה למולת על דבר המולות שם דבר הוא והלמ''ד משמשת בלשון על כמו (שמות יד ג) ואמר פרעה לבני ישראל ואונקלוס תרגם דמים על דם המילה     {א} ואחר באו משה ואהרן וגו' אבל הזקנים נשמטו אחד אחד מאחרי משה ואהרן עד שנשמטו כלם קודם שהגיעו לפלטין לפי שיראו ללכת ובסיני נפרע להם (כד ב) ונגש משה לבדו והם לא יגשו החזירם לאחוריהם  {ג} פן יפגענו פן יפגעך היו צריכים לומר אלא שחלקו כבוד למלכות פגיעה זו לשון מקרה מות היא  {ד} תפריעו את העם ממעשיו תבדילו ותרחיקו אותם ממלאכתם ששומעין לכם וסבורים לנוח מן המלאכה וכן (משלי ד טו) פרעהו אל תעבר בו רחקהו וכן (שם א כה) ותפרעו כל עצתי (שמות לב כה) כי פרוע הוא נרחק ונתעב לכו לסבלתיכם לכו למלאכתכם שיש לכם לעשות בבתיכם אבל מלאכת שעבוד מצרים לא היתה על שבטו של לוי ותדע לך שהרי משה ואהרן יוצאים ובאים שלא ברשות  {ה} הן רבים עתה עם הארץ שהעבודה מטלת עליהם ואתם משביתים אותם מסבלותם הפסד גדול הוא זה  {ו} הנגשים מצריים היו והשוטרים היו ישראלים הנוגש ממנה על כמה שוטרים והשוטר ממנה לרדות בעושי המלאכה  {ז} תבן אשטובל''א קש היו גובלין אותו עם הטיט לבנים טיולי''ש בלעז שעושים מטיט ומיבשין אותן בחמה ויש ששורפין אותן בכבשן כתמול שלשם כאשר הייתם עושים עד הנה וקששו ולקטו  {ח} ואת מתכנת הלבנים סכום חשבון הלבנים שהיה כל אחד עושה ליום כשהיה התבן נתן להם אותו סכום תשימו עליהם גם עתה למען תכבד העבודה עליהם כי נרפים מן העבודה הם לכך לבם פונה אל הבטלה וצועקים לאמר נלכה וגו' מתכנת ותוכן לבנים (פסוק יט) ולו נתכנו עלילות (שמואל א' ב ג) את הכסף המתכן (מלכים ב' יב יב) כלם לשון חשבון הם נרפים המלאכה רפויה בידם ועזובה מהם והם נרפים ממנה רטריי''ש בלע''ז  {ט} ואל ישעו בדברי שקר ואל יהגו וידברו תמיד בדברי רוח לאמר נלכה נזבחה ודומה לו (תהלים קיט קיז) ואשעה בחקיך תמיד (דברים כח לז) למשל ולשנינה מתרגמינן ולשועי (בראשית כד סו) ויספר ואשתעי ואי אפשר לומר ישעו לשון (בראשית ד ד) וישע ה' אל הבל וגו' (שם ה) ואל קין ואל מנחתו לא שעה ולפרש אל ישעו אל יפנו שאם כן היה לו לכתוב ואל ישעו אל דברי שקר או לדברי שקר כי כן גזרת כלם (ישעי' יז ז) ישעה האדם על עשהו (שם לא א) ולא שעו על קדוש ישראל (שם יז ח) ולא ישעה אל המזבחות ולא מצאתי שמוש שלבי''ת סמוכה לאחריהם אבל אחר לשון דבור כמתעסק לדבר בדבר נופל לשון שמוש בי''ת כגון (יחזקאל לג ל) הנדברים בך (במדבר יב א) ותדבר מרים ואהרן במשה (זכריה ד א) המלאך הדבר בי (דברים יא יט) לדבר בם (תהלים קיט מו) ואדברה בעדתיך אף כאן אל ישעו בדברי שקר אל יהיו נדברים בדברי שוא והבאי  {יא} אתם לכו קחו לכם תבן וצריכים אתם לילך בזריזות כי אין נגרע מעבדתכם דבר מכל סכום לבנים שהייתם עושים ליום בהיות התבן נתן לכם מזמן מבית המלך  {יב} לקשש קש לתבן לאסוף אסיפה ללקוט לקט לצורך תבן הטיט קש לשון לקוט על שם שדבר המתפזר הוא וצריך לקוששו קרוי קש בשאר מקומות  {יג} אצים דוחקים דבר יום ביומו חשבון שלכל יום כלו ביומו כאשר עשיתם בהיות התבן מוכן  {יד} ויכו שטרי בני ישראל השוטרים ישראלים היו וחסים על חבריהם מלדחקם וכשהיו משלימים הלבנים לנוגשים שהם מצריים והיה חסר מן הסכום היו מלקין אותם על שלא דחקו את עושי המלאכה לפיכך זכו אותם שוטרים להיות סנהדרין ונאצל מן הרוח אשר על משה והושם עליהם שנאמר (במדבר יא טז) אספה לי שבעים איש מזקני ישראל אשר ידעת מאותן שידעת הטובה שעשו במצרים כי הם זקני העם ושוטריו ויכו שטרי בני ישראל אשר שמו נוגשי פרעה אותם לשוטרים עליהם לאמר מדוע וגו' למה ויכו שהיו אומרים להם מדוע לא כליתם גם תמול גם היום חק הקצוב עליכם ללבון כתמול השלישי שהוא יום שלפני אתמול והוא היה בהיות התבן נתן להם ויכו לשון ויפעלו הכו מיד אחרים הנוגשים הכום  {טז} ולבנים אמרים לנו עשו כמנין הראשון וחטאת עמך אלו היה נקוד פת''ח הייתי אומר שהוא דבוק ודבר זה חטאת עמך הוא עכשיו שהוא קמ''ץ שם דבר הוא וכך פרושו ודבר זה מביא חטאת על עמך כאלו כתוב וחטאת לעמך כמו (רות א יט) כבאנה בית לחם שהוא כמו לבית לחם וכן הרבה  {יח} ותכן לבנים חשבון הלבנים וכן (מלכים ב יב יב) את הכסף המתכן המנוי כמו שאמר בענין (שם יא) ויצרו וימנו את הכסף  {יט} ויראו שטרי בני ישראל את חבריהם הנרדים על ידם ברע ראו אותם ברעה וצרה המוצאת אותם בהכבידם העבודה עליהם לאמר לא תגרעו וגו'  {כ} ויפגעו אנשים מישראל את משה ואת אהרן וגו' ורבותינו דרשו כל נצים ונצבים דתן ואבירם היו שנאמר בהם יצאו נצבים  {כב} למה הרעתה לעם הזה ואם תאמר מה אכפת לך קובל אני על ששלחתני  {כג} הרע לשון הפעיל הוא הרבה רעה עליהם ותרגומו אבאש     {א} עתה תראה וגו' הרהרת על מדותי לא כאברהם שאמרתי לו (בראשית כא יב) כי ביצחק יקרא לך זרע ואחר כך אמרתי לו (שם כב ב) העלהו לעולה ולא הרהר אחרי לפיכך עתה תראה העשוי לפרעה תראה ולא העשוי למלכי שבעה אמות כשאביאם לארץ כי ביד חזקה ישלחם מפני ידי החזקה שתחזק עליו ישלחם וביד חזקה יגרשם מארצו על כרחם של ישראל יגרשם ולא יספיקו לעשות להם צידה וכן הוא אומר (שמות יב לג) ותחזק מצרים על העם למהר לשלחם וגו'    {ב} וידבר אלהים אל משה דבר אתו משפט על שהקשה לדבר ולומר (לעיל ה כב) למה הרעותה לעם הזה ויאמר אליו אני ה' נאמן לשלם שכר טוב למתהלכים לפני ולא לחנם שלחתיך כי אם לקים דברי שדברתי לאבות הראשונים ובלשון הזה מצינו שהוא נדרש בכמה מקומות אני ה' נאמן לפרע כשהוא אמור אצל עונש כגון (ויקרא יט יב) וחללת את שם אלהיך אני ה' וכשהוא אמור אצל קיום מצות כגון (ויקרא כב לא) ושמרתם מצותי ועשיתם אותם אני ה' נאמן לתן שכר  {ג} וארא אל האבות באל שדי הבטחתים הבטחות ובכלן אמרתי להם אני אל שדי ושמי ה' לא נודעתי להם לא הודעתי אין כתיב כאן אלא לא נודעתי לא נכרתי להם במדת אמתות שלי שעליה נקרא שמי ה' נאמן לאמת דברי שהרי הבטחתים ולא קימתי  {ד} וגם הקמתי את בריתי וגו' וגם כשנראיתי להם באל שדי הצבתי והעמדתי בריתי ביני וביניהם לתת להם את ארץ כנען לאברהם בפרשת מילה נאמר (בראשית יז א) אני אל שדי וגו' (בראשית יז ח) ונתתי לך ולזרעך אחריך את ארץ מגוריך ליצחק (בראשית כו ג) כי לך ולזרעך אתן את כל הארצות האל והקימותי את השבועה אשר נשבעתי לאברהם ואותה שבועה שנשבעתי לאברהם באל שדי אמרתי ליעקב (בראשית לה יא יב) אני אל שדי פרה ורבה וגו' ואת הארץ אשר וגו' הרי שנדרתי להם ולא קימתי  {ה} וגם אני כמו שהצבתי והעמדתי הברית יש עלי לקים לפיכך שמעתי את נאקת בני ישראל הנואקים אשר מצרים מעבדים אתם ואזכר אותו הברית כי בברית בין הבתרים אמרתי לו (בראשית טו יד) וגם את הגוי אשר יעבדו דן אנכי  {ו} לכן על פי אותה השבועה אמר לבני ישראל אני ה' הנאמן בהבטחתי והוצאתי אתכם כי כן הבטחתיו (שם שם) ואחרי כן יצאו ברכוש גדול סבלת מצרים טורח משא מצרים  {ח} נשאתי את ידי הרימותיה להשבע בכסאי  {ט} ולא שמעו אל משה לא קבלו תנחומין מקצר רוח כל מי שהוא מצר רוחו ונשימתו קצרה ואינו יכול להאריך בנשימתו קרוב לענין זה שמעתי פרשה זו מרבי ברוך ברבי אליעזר והביא לי ראיה ממקרא זה (ישעיה טז כא) בפעם הזאת אודיעם את ידי ואת גבורתי וידעו כי שמי ה' למדנו כשהקדוש ברוך הוא מאמן את דבריו אפילו לפרענות מודיע ששמו ה' וכל שכן האמנה לטובה ורבותינו דרשוהו לענין שלמעלה שאמר משה (לעיל ה כב) למה הרעתה אמר לו הקדוש ברוך הוא חבל על דאבדין ולא משתכחין יש לי להתאונן על מיתת האבות הרבה פעמים נגליתי אליהם באל שדי ולא אמרו לי מה שמך ואתה אמרת (לעיל ג יג) מה שמו מה אומר אליהם וגם הקמתי וגו' וכשבקש אברהם לקבור את שרה לא מצא קבר עד שקנה בדמים מרבים וכן ביצחק ערערו עליו על הבארות אשר חפר וכן ביעקב (בראשית לג יט) ויקן את חלקת השדה לנטות אהלו ולא הרהרו אחר מדותי ואתה אמרת (ה כב) למה הרעתה ואין המדרש מתישב אחר המקרא מפני כמה דברים אחת שלא נאמר ושמי ה' לא שאלו לי ואם תאמר לא הודיעם שכך שמו הרי תחלה כשנגלה לאברהם בין הבתרים נאמר (בראשית טו ז) אני ה' אשר הוצאתיך מאור כשדים ועוד היאך הסמיכה נמשכת בדברים שהוא סומך לכאן (פסוק ה) וגם אני שמעתי וגו' (פסוק ו) לכן אמר לבני ישראל לכך אני אומר יתישב המקרא על פשוטו דבר דבור על אפניו והדרשה תדרש שנאמר (ירמיה כג כט) הלוא כה דברי כאש נאם ה' וכפטיש יפוצץ סלע מתחלק לכמה ניצוצות  {יב} ואיך ישמעני פרעה זה אחד מעשרה קל וחמר שבתורה ערל שפתים אטום שפתים וכן כל לשון ערלה אני אומר שהוא אטום (ירמיה ו י) ערלה אזנם אטומה משמוע (ירמיה ט כה) ערלי לב אטומים מהבין (חבקוק ב טז) שתה גם אתה והערל והאטם משכרות כוס הקללה ערלת בשר שהגיד אטום ומכסה בה (ויקרא יט כג) וערלתם ערלתו עשו לו אטם וכסוי אסור שיבדיל בפני אכילתו (שם) שלש שנים יהיה לכם ערלים אטום ומכסה ומבדל מלאכלו  {יג} וידבר ה' אל משה ואל אהרן לפי שאמר משה (פסוק יב) ואני ערל שפתים צירף לו הקדוש ברוך הוא את אהרן להיות לו לפה ולמליץ ויצום אל בני ישראל צום עליהם להנהיגם בנחת ולסבול אותם ואל פרעה מלך מצרים צום עליו לחלק לו כבוד בדבריהם זהו מדרשו ופשוטו צום על דבר ישראל ועל שליחותו אל פרעה ודבר הצווי מהו מפורש בפרשה שניה לאחר סדר היחס אלא מתוך שהזכיר משה ואהרן הפסיק הענין באלה ראשי בית אבותם (פסוק יד) ללמדנו היאך נלדו משה ואהרן ובמי נתיחסו  {יד} אלה ראשי בית אבתם מתוך שהזקק ליחס שבטו של לוי עד משה ואהרן בשביל משה ואהרן התחיל ליחסם דרך תולדותם מראובן ובפסיקתא רבתי ראיתי לפי שקנטרם יעקב אביהם לשלשה שבטים הללו בשעת מותו חזר הכתוב ויחסם כאן לבדם לומר שחשובים הם  {טז} ושני חיי לוי וגו' למה נמנו שנותיו של לוי להודיע כמה ימי השעבוד שכל זמן שאחד מן השבטים קים לא היה שעבוד שנאמר (שמות א ו) וימת יוסף וכל אחיו ואחר כך (שם ח) ויקם מלך חדש ולוי האריך ימים על כלם  {יח} ושני חיי קהת ושני חיי עמרם וגו' מחשבון זה אנו למדים על מושב בני ישראל ארבע מאות שנה שאמר הכתוב שלא בארץ מצרים לבדה היו אלא מיום שנלד יצחק שהרי קהת מיורדי מצרים היה חשוב כל שנותיו ושנות עמרם ושמונים של משה לא תמצאם ארבע מאות שנה והרבה שנים נבלעים לבנים בשני האבות  {כ} יוכבד דדתו אחת אבוהי בת לוי אחות קהת  {כג} אחות נחשון מכאן למדנו הנושא אשה צריך לבדוק באחיה  {כה} מבנות פוטיאל מזרע יתרו שפטם עגלים לעבודה זרה ומזרע יוסף שפטפט ביצרו  {כו} הוא אהרן ומשה אלו שהזכרו למעלה שילדה יוכבד לעמרם הוא אהרן ומשה יש מקומות שמקדים אהרן למשה ויש מקומות שמקדים משה לאהרן לומר לך ששקולין כאחד על צבאתם בצבאותם כל צבאם לשבטיהם יש על שאינו אלא במקום אות אחת (בראשית כז מ) ועל חרבך תחיה כמו בחרבך (יחזקאל לג כו) עמדתם על חרבכם כמו בחרבכם  {כז} הם המדברים וגו' הם שנצטוו הם שקימו הוא משה ואהרן הם בשליחותם ובצדקתם מתחלה ועד סוף  {כח} ויהי ביום דבר וגו' מחבר למקרא שלאחריו  {כט} וידבר ה' הוא הדבור עצמו האמור למעלה (פסוק יא) בא דבר אל פרעה מלך מצרים אלא מתוך שהפסיק הענין כדי ליחסם חזר הענין עליו להתחיל בו אני ה' כדאי אני לשלחך ולקים דברי שליחותי  {ל} ויאמר משה לפני ה' היא האמירה שאמר למעלה (פסוק יב) הן בני ישראל לא שמעו אלי ושנה הכתוב כאן כיון שהפסיק הענין וכך היא השטה כאדם האומר נחזור על הראשונות     {א} נתתיך אלהים לפרעה שופט ורודה לרדותו במכות ויסורין יהיה נביאך כתרגומו מתורגמנך וכן כל לשון נבואה אדם המכריז ומשמיע לעם דברי תוכחות והוא מגזרת (ישעיה נז יט) ניב שפתים (משלי י לא) ינוב חכמה ויכל מהתנבות דשמואל (א' י יג) ובלעז קוראין לו פרקייר''א  {ב} אתה תדבר פעם אחת כל שליחות ושליחות כפי ששמעתו מפי ואהרן אחיך ימליצנו ויטעימנו באזני פרעה  {ג} ואני אקשה מאחר שהרשיע והתריס כנגדי וגלוי לפני שאין נחת רוח באמות עובדי עבודה זרה לתת לב שלם לשוב טוב לי שיתקשה לבו למען הרבות בו אותותי ותכירו אתם את גבורותי וכן מדתו של הקדוש ברוך הוא מביא פרענות על האמות עובדי עבודה זרה כדי שישמעו ישראל וייראו שנאמר (צפניה ג ו) הכרתי גוים נשמו פנותם וגו' (שם ז) אמרתי אך תיראי אותי תקחי מוסר ואף על פי כן בחמש מכות הראשונות לא נאמר ויחזק ה' את לב פרעה אלא ויחזק לב פרעה  {ה} את ידי יד ממש להכות בהם  {ט} מופת אות להודיע שיש צורך (צרוך) במי ששולח אתכם לתנין נחש  {יא} בלהטיהם בלחשיהון ואין לו דמיון במקרא ויש לדמות לו (בראשית ג כב) להט החרב המתהפכת דומה שהיא מתהפכת על ידי לחש  {יב} ויבלע מטה אהרן מאחר שחזר ונעשה מטה בלע את כלן  {יד} כבד תרגומו יקיר ולא אתיקר מפני שהוא שם דבר כמו (שמות יח יח) כי כבד ממך הדבר  {טו} הנה יצא המימה לנקביו שהיה עושה עצמו אלוה ואומר שאינו צריך לנקביו ומשכים ויוצא לנילוס ועושה שם צרכיו  {טז} עד כה עד הנה ומדרשו עד שתשמע ממני מכת בכורות שאפתח בה בכה (יא ד) כה אמר ה' כחצות הלילה  {יז} ונהפכו לדם לפי שאין גשמים יורדים במצרים ונילוס עולה ומשקה את הארץ ומצרים עובדים לנילוס לפיכך הלקה את יראתם ואחר כך הלקה אותם  {יח} ונלאו מצרים לבקש רפואה למי היאור שיהיו ראוין לשתות  {יט} אמר אל אהרן לפי שהגין היאור על משה כשנשלך לתוכו לפיכך לא לקה על ידו לא בדם ולא בצפרדעים ולקה על ידי אהרן נהרתם הם נהרות המושכים כעין נהרות שלנו יאריהם הם ברכות נגרים העשויות בידי אדם משפת הנהר לשדות ונילוס מימיו מתברכים ועולה דרך היאורים ומשקה השדות אגמיהם קבוצת מים שאינן נובעין ואינן מושכין אלא עומדין במקום אחד וקורין לו אישטנ''ק בכל ארץ מצרים אף במרחצאות ובאמבטאות שבבתים ובעצים ובאבנים מים שבכלי עץ ובכלי אבן  {כב} בלטיהם לחש שאומרין אותו בלט ובחשאי ורבותינו אמרו בלטיהם מעשה שדים בלהטיהם מעשה כשפים ויחזק לב פרעה לומר על ידי מכשפות אתם עושים כן תבן אתם מכניסין לעפריים עיר שכלה תבן אף אתם מביאין מכשפות למצרים שכלה כשפים  {כג} גם לזאת למופת המטה שנהפך לתנין ולא לזה של דם  {כה} וימלא מנין שבעת ימים שלא שב היאור לקדמותו שהיתה המכה משמשת רביע חדש ושלשה חלקים היה מעיד ומתרה בהם  {כז} ואם מאן אתה ואם סרבן אתה מאן כמו ממאן מסרב אלא כנה האדם על שם המפעל כמו (איוב טז יב) שלו (ירמיה מח יא) ושקט (מלכים א' כ מג) סר וזעף נגף את כל גבולך מכה וכן כל לשון מגפה אינו לשון מיתה אלא לשון מכה וכן (שמות כא כב) ונגפו אשה הרה אינו לשון מיתה וכן (ירמיה יג טז) ובטרם יתנגפו רגליכם (תהלים צא יב) פן תגוף באבן רגלך (ישעיה ח יד) ולאבן נגף  {כח} ועלו מן היאור בביתך ואחר כך בבתי עבדיך הוא התחיל בעצה תחלה (שמות א ט) ויאמר אל עמו וממנו התחילה הפרענות  {כט} ובכה ובעמך בתוך מעיהם נכנסין ומקרקרין     {ב} ותעל הצפרדע צפרדע אחת היתה והיו מכין אותה והיא מתזת נחילים נחילים זהו מדרשו ופשוטו יש לומר שרוץ הצפרדעים קורא לשון יחידות וכן (להלן יד) ותהי הכנם הרחישה דוילייר''א בלעז ואף ותעל הצפרדע גרינוילייר''א בלעז רחישת צפרדעים  {ה} התפאר עלי כמו (ישעיה י טו) היתפאר הגרזן על החצב בו משתבח לומר אני גדול ממך ונט''ר בלעז להתפאר וכן התפאר עלי השתבח להתחכם ולשאול דבר גדול ולומר שלא אוכל לעשותו למתי אעתיר לך את אשר אעתיר לך היום על הכרתת הצפרדעים למתי תרצה שיכרתו ותראה אם אשלים דברי למועד שתקבע לי אלו נאמר מתי אעתיר היה משמע מתי אתפלל עכשיו שנאמר למתי משמע אני היום אתפלל עליך שיכרתו הצפרדעים לזמן שתקבע עלי אמור לאיזה יום תרצה שיכרתו אעתיר העתירו והעתרתי ולא נאמר אעתר עתרו ועתרתי מפני שכל לשון עתר הרבות פלל הוא וכאשר יאמר הרבו ארבה והרביתי לשון מפעיל כך יאמר אעתיר העתירו והעתרתי דברים ואב לכלם והעתרתם עלי דבריכם (יחזקאל לה יג) הרביתם  {ו} ויאמר למחר התפלל היום שיכרתו למחר  {ח} ויצא ויצעק מיד שיכרתו למחר  {י} חמרם חמרם צבורים צבורים כתרגומו דגורין גלים  {יא} והכבד את לבו לשון פעול הוא כמו (בראשית יב ט) הלוך ונסוע' וכן (מלכים ב' ג כד) והכות את מואב (שמו''א כב יג) ושאול לו באלהים (מלכים א' כ לז) הכה ופצע כאשר דבר ה' והיכן דבר (שמות ז ד) ולא ישמע אליכם פרעה  {יב} אמר אל אהרן לא היה העפר כדאי ללקות על ידי משה לפי שהגין עליו כשהרג את המצרי ויטמנהו בחול ולקה על ידי אהרן  {יג} ותהי הכנם הרחישה דולייר''א בלעז רחישת כנים  {יד} להוציא את הכנים לבראתם ממקום אחר ולא יכלו שאין השד שולט על בריה פחותה מכשעורה  {טו} אצבע אלהים הוא מכה זו אינה על ידי כשפים מאת המקום היא כאשר דבר ה' (ז ד) ולא ישמע אליכם פרעה  {יז} משליח בך מגרה בך וכן (דברים לב כד) ושן בהמות אשלח בם לשון שסוי אינציטי''ר בלעז את הערב כל מיני חיות רעות ונחשים ועקרבים בערבוביא והיו משחיתים בהם ויש טעם בדבר באגדה בכל מכה ומכה למה זו ולמה זו בטכסיסי מלחמות מלכים בא עליהם כסדר מלכות כשצרה על עיר בתחלה מקלקל מעינותיה ואחר כך תוקעין עליהם ומריעין בשופרות ליראם ולבהלם וכן הצפרדעים מקרקרים והומים וכו כדאיתא במדרש רבי תנחומא  {יח} והפליתי והפרשתי וכן (שמות ט ד) והפלה ה' וכן (דברים ל יא) לא נפלאת היא ממך לא מבדלת ומפרשת היא ממך למען תדע כי אני ה' בקרב הארץ אף על פי ששכינתי בשמים גזרתי מתקימת בתחתונים  {יט} ושמתי פדת שיבדיל בין עמי ובין עמך  {כ} תשחת הארץ נשחתה הארץ אתחבלת ארעא  {כא} זבחו לאלהיכם בארץ במקומכם ולא תלכו במדבר  {כב} תועבת מצרים יראת מצרים כמו (מלכים ב' כג יג) ולמלכם תועבת בני עמון ואצל ישראל קורא אותה תועבה ועוד יש לומר בלשון אחר תועבת מצרים דבר שנאוי הוא למצרים זביחה שאנו זובחים שהרי יראתם אנו זובחים ולא יסקלנו בתמיהה  {כה} התל כמו להתל  {כו} ויעתר אל ה' נתאמץ בתפלה וכן אם בא לומר ויעתיר היה יכול לומר ומשמע וירבה בתפלה וכשהוא אומר בלשון ויפעל משמע וירבה להתפלל  {כז} ויסר הערב ולא מתו כמו שמתו הצפרדעים שאם מתו היה להם הנאה בעורות  {כח} גם בפעם הזאת אף על פי שאמר (פסוק כד) אנכי אשלח אתכם לא קים הבטחתו     {ב} מחזיק בם אוחז בם כמו (דברים כה יא) והחזיקה במבשיו  {ג} הנה יד ה' הויה לשון הוה כי כן יאמר בלשון נקבה על שעבר היתה ועל העתיד תהיה ועל העומד הויה כמו עושה רוצה רועה  {ד} והפלה והבדיל  {ח} מלא חפניכם ילויני''ש בלעז פיח כבשן דבר הנפח מן הגחלים עמומים הנשרפים בכבשן ובלעז אולבי''ש פיח לשון הפחה שהרוח מפיחן ומפריחן וזרקו משה כל דבר הנזרק בכח אינו נזרק אלא ביד אחת הרי נסים הרבה אחד שהחזיק קמצו של משה מלא חפנים שלו ושל אהרן ואחד שהלך האבק על כל ארץ מצרים  {ט} לשחין פרח אבעבעת כתרגומו לשחין סגי אבעבועין שעל ידו צומחין בהן בועות שחין לשון חמימות והרבה יש בלשון משנה (יומא נג ב) שנה שחונה  {י} באדם ובבהמה ואם תאמר מאין היו להם הבהמות והלא כבר נאמר (פסוק ו) וימת כל מקנה מצרים אלא לא נגזרה גזרה אלא על אותן שבשדות בלבד שנאמר (פסוק ג) במקנך אשר בשדה והירא את דבר ה' הניס את מקנהו אל הבתים וכן שנויה במכילתא אצל (יד ז) ויקח שש מאות רכב בחור  {יד} את כל מגפתי למדנו מכאן שמכת בכורות (י''ג בכורות) שקולה כנגד כל המכות  {טו} כי עתה שלחתי את ידי וגו' כי אלו רציתי כשהיתה ידי במקנך שהכיתים בדבר שלחתיה והכיתי אותך ואת עמך עם הבהמות ותכחד מן הארץ אבל בעבור זאת העמדתיך וגו'  {יז} עודך מסתולל בעמי כתרגומו כבישת ליה לעמי והוא מגזרת (ישעיה יא טז) מסלה דמתרגמינן אורח כבישא ובלעז קלקיי''ר וכבר פרשתי בסוף ויהי מקץ כל תבה שתחלת יסודה סמ''ך והיא באה לדבר בלשון מתפעל נותן התי''ו של שמוש באמצע אותיות של עיקר כגון זו וכגון (קהלת יב ה) ויסתבל החגב מגזרת סבל (במדבר טז יג) כי תשתרר עלינו מגזרת שר ונגיד (דניאל ז ח) משתכל הוית  {יח} כעת מחר כעת הזאת למחר שרט לו שריטה בכותל למחר כשתגיע חמה לכאן ירד הברד הוסדה שנתיסדה וכל תבה שתחלת יסודה יו''ד כגון יסד ילד ידע יסר כשהיא מתפעלת תבא הוי''ו במקום היו''ד כמו הוסדה (הושע ב ה) הולדה (אסתר ב כה) ויודע (בראשית מו כ) ויולד ליוסף בדברים לא יוסר עבד (משלי כט יט)  {יט} שלח העז כתרגומו שלח כנוש וכן (ישעיה י לא) ישבי הגבים העיזו (ירמיה ו א) העזו בני בנימן ולא יאסף הביתה לשון הכנסה הוא  {כ} הניס הבריח לשון (שמות ד ג) וינס משה  {כב} על השמים לצד השמים ומדרש אגדה הגביהו הקדוש ברוך הוא למשה למעלה מן השמים  {כד} מתלקחת בתוך הברד נס בתוך נס האש והברד מעורבין והברד מים הוא ולעשות רצון קונם עשו שלום ביניהם  {כח} ורב די לו במה שהוריד כבר  {כט} כצאתי את העיר מן העיר אבל בתוך העיר לא התפלל לפי שהיתה מלאה גלולים  {ל} טרם תיראון עדין לא תיראון וכן כל טרם שבמקרא עדין לא הוא ואינו לשון קודם כמו (בראשית יט ד) טרם ישכבו עד לא שכיבו (שם ב ה) טרם יצמח עד לא צמח אף זה כן הוא ידעתי כי עדין אינכם יראים ומשתהיה הרוחה תעמדו בקלקולכם  {לא} והפשתה והשערה נכתה נשברה לשון (מלכים ב כג כט) פרעה נכה (ישעיה טז ז) נכאים וכן (פסוק לב) לא נכו ולא יתכן לפרשו לשון הכאה שאין נו''ן במקום ה''א לפרש נכתה כמו הכתה נכו כמו הכו אלא הנו''ן שרש בתבה והרי הוא מגזרת (איוב לג כא) ושפו עצמותיו כי השערה אביב כבר בכרה ועומדת בקשיה ונשתברו ונפלו וכן הפשתה גדלה כבר והקשה לעמוד בגבעוליה השערה אביב עמדה באביה לשון (שיר השירים ו יא) באבי הנחל  {לב} כי אפילת הנה מאחרות ועדין היו רכות ויכולות לעמוד בפני קשה ואף על פי שנאמר (פסוק כה) ואת כל עשב השדה הכה הברד יש לפרש פשוטו של מקרא בעשבים העומדים בקלחם הראויים ללקות בברד ובמדרש רבי תנחומא יש מרבותינו שנחלקו על זאת ודרשו כי אפילות פלאי פלאות נעשו להם שלא לקו  {לג} לא נתך לא הגיע ואף אותן שהיו באויר לא הגיעו לארץ ודומה לו (דניאל ט יא) ותתך עלינו האלה והשבועה דעזרא ותגיע עלינו ומנחם בן סרוק חברו בחלק (יחזקאל כב כב) כהתוך כסף לשון יציקת מתכת ורואה אני את דבריו כתרגומו ויצק (שמות לח ה) ואתיך (שם כז) לצקת לאתכא אף זה לא נתך לארץ לא לארץ הוצק     {א} ויאמר ה' אל משה בא אל פרעה והתרה בו שתי שימי שאשית אני  {ב} ולמען תספר בתורה להודיע לדורות התעללתי שחקתי כמו (במדבר כב כט) כי התעללת בי (שמואל א' ו ו) הלוא כאשר התעולל בהם האמור במצרים ואינו לשון פועל ומעללים שאם כן היה לו לכתוב עוללתי כמו (איכה א כב) ועולל למו כאשר עוללת לי (שם כב) אשר עולל לי  {ג} לענת כתרגומו לאתכנעא והוא מגזרת עני מאנת להיות עני ושפל מפני  {ה} את עין הארץ את מראה הארץ ולא יוכל וגו' הרואה לראות את הארץ ולשון קצרה דבר  {ז} הטרם תדע העוד לא ידעת כי אבדה מצרים  {ח} ויושב הושבו על ידי שליח ששלחו אחריהם והשיבום אל פרעה  {י} כאשר אשלח אתכם ואת טפכם אף כי אשלח גם את הצאן ואת הבקר כאשר אמרתם ראו כי רעה נגד פניכם כתרגומו ומדרש אגדה שמעתי כוכב אחד יש ששמו רעה אמר להם פרעה רואה אני באיצטגנינות שלי אותו כוכב עולה לקראתכם במדבר והוא סימן דם והריגה וכשחטאו ישראל בעגל ובקש הקדוש ברוך הוא להרגם אמר משה בתפלתו (שמות לב יב) למה יאמרו מצרים לאמר ברעה הוציאם זו היא שאמר להם ראו כי רעה נגד פניכם מיד (שם יד) וינחם ה' על הרעה והפך את הדם לדם מילה שמל יהושע אותם וזהו שנאמר (יהושע ה ט) היום גלותי את חרפת מצרים מעליכם שהיו אומרים לכם דם אנו רואין עליכם במדבר  {יא} לא כן כאשר אמרתם להוליך הטף עמכם אלא לכו נא הגברים ועבדו את ה' כי אתה אתם מבקשים כי אותה בקשתם עד הנה (שמות ה ח) נזבחה לאלהינו ואין דרך הטף לזבוח ויגרש אתם הרי זה לשון קצר ולא פרש מי המגרש  {יב} בארבה בשביל מכת הארבה  {יג} ורוח הקדים רוח מזרחית נשא את הארבה לפי שבא כנגדו שמצרים בדרומית מערבית היתה כמו שמפורש במקום אחר  {יד} ואחריו לא יהיה כן ואותו שהיה בימי יואל שנאמר (יואל ב ב) כמוהו לא נהיה מן העולם למדנו שהיה כבד משל משה כי אותו של יואל היה על ידי מינין הרבה שהיו יחד ארבה ילק חסיל גזם אבל של משה לא היה אלא של מין אחד וכמוהו לא היה ולא יהיה  {טו} כל ירק עלה ירוק וירדור''א בלעז  {יט} רוח ים רוח מערבי ימה סוף אומר אני שים סוף היה מקצתו במערב כנגד כל רוח דרומית וגם במזרח של ארץ ישראל לפיכך רוח ים תקעו לארבה בימה סוף כנגדו וכן מצינו לענין תחומין שהוא פונה לצד מזרח שנאמר (שמות כג לא) מים סוף ועד ים פלשתים ממזרח למערב שים פלשתים במערב היה שנאמר בפלשתים (צפניה ב ה) יושבי חבל הים גוי כרתים לא נשאר ארבה אחד אף המלוחים שמלחו מהם  {כא} וימש חשך ויחשיך עליהם חשך יותר מחשכו של לילה וחשך של לילה יאמיש ויחשיך עוד וימש כמו ויאמש יש לנו תיבות הרבה חסרות אל''ף לפי שאין הברת האל''ף נכרת כל כך אין הכתוב מקפיד על חסרונה כגון (ישע' יג כ) ולא יהל שם ערבי כמו לא יאהל לא יטה אהלו וכן (שמואל ב כב מ) ותזרני חיל כמו ותאזרני ואונקלוס תרגם לשון הסרה כמו (שמות יג כב) לא ימיש בתר דיעדי קבל ליליא כשיגיע סמוך לאור היום אבל אין הדבר מישב על הוי''ו של וימש לפי שהוא כתוב אחר ויהי חשך ומדרש אגדה פותרו לשון (דברים כח כט) ממשש בצהרים שהיה כפול ומכפל ועב עד שהיה בו ממש  {כב} ויהי חשך אפלה וכו' שלשת ימים וגו' חשך של אופל שלא ראו איש את אחיו אותן שלשת ימים ועוד שלשת ימים אחרים חשך מכפל על זה שלא קמו איש מתחתיו יושב אין יכול לעמוד ועומד אין יכול לישב ולמה הביא עליהם חשך שהיו בישראל באותו הדור רשעים ולא היו רוצים לצאת ומתו בשלשת ימי אפלה כדי שלא יראו מצרים במפלתם ויאמרו אף הן לוקין כמונו ועוד שחפשו ישראל וראו את כליהם וכשיצאו והיו שואלין מהן והיו אומרים אין בידינו כלום אמר לו אני ראיתיו בביתך ובמקום פלוני הוא שלשת ימים שלוש של ימים טירציינ''א בלעז וכן שבעת ימים בכל מקום שטיינ''א של ימים כד יצג יהא מצג במקומו  {כה} גם אתה תתן לא דיך שמקננו ילך עמנו אלא גם משלך תתן  {כו} פרסה פרסת רגל פלנט''א בלעז לא נדע מה נעבד כמה תכבד העבודה שמא ישאל ממנו יותר ממה שיש בידינו  {כט} כן דברת יפה דברת ובזמנו דברת אמת שלא אוסיף עוד ראות פניך     {א} כלה גמירא (כלה) כליל כלכם ישלח  {ב} דבר נא אין נא אלא לשון בקשה בבקשה ממך הזהירם על כך שלא יאמר אותו צדיק אברהם (בראשית טו יג) ועבדום וענו אותם קים בהם (שם יד) ואחרי כן יצאו ברכוש גדול לא קים בהם  {ד} ויאמר משה כה אמר ה' בעמדו לפני פרעה נאמרה לו נבואה זו שהרי משיצא מלפניו לא הוסיף ראות פניו כחצת הלילה כהחלק הלילה כחצות כמו (מלכים א' יט כה) כעלות (תהלים קכד ג) בחרות אפם בנו זהו פשוטו לישבו על אפניו שאין חצות שם דבר של חצי ורבותינו דרשוהו כמו בחצי הלילה (שמות יב כט) ואמרו שאמר משה כחצות דמשמע סמוך לו או לפניו או לאחריו ולא אמר בחצות שמא יטעו אצטגניני פרעה ויאמרו משה בדאי הוא  {ה} עד בכור השבי (שמות יב כט) למה לקו השבויים כדי שלא יאמרו יראתם תבעה עלבונם והביאה פרענות על מצרים מבכור פרעה עד בכור השפחה כל הפחותים מבכור פרעה וחשובים מבכור השפחה היו בכלל ולמה לקו בני השפחות שאף הם היו משעבדים בהם ושמחים בצרתם וכל בכור בהמה לפי שהיו עובדין לה וכשהקדוש ברוך הוא נפרע מן האמה נפרע מאלהיה  {ז} לא יחרץ כלב לשנו אומר אני שהוא לשון שנון לא ישנן וכן (יהושע י כא) לא חרץ לבני ישראל לאיש את לשנו לא שנן (שמו''ב ה כד) אז תחרץ תשתנן (ישעיה מא טו) למורג חרוץ שנון (משלי כא ה) מחשבות חרוץ אדם חריף ושנון (משלי י ד) ויד חרוצים תעשיר חריפים סוחרים שנונים אשר יפלה יבדיל  {ח} וירדו כל עבדיך חלק כבוד למלכות שהרי בסוף ירד פרעה בעצמו אליו בלילה (שמות יב לא) ויאמר קומו צאו מתוך עמי ולא אמר לו משה מתחלה וירדת אלי והשתחוית לי אשר ברגליך ההולכים אחר עצתך והלוכך ואחרי כן אצא עם כל העם מארצך ויצא מעם פרעה כשגמר דבריו יצא מלפניו בחרי אף על שאמר לו (שמות י כח) אל תוסף ראות פני  {ט} למען רבות מופתי מופתי שנים רבות שלושה מכת בכורות וקריעת ים סוף ולנער את מצרים  {י} ומשה ואהרן עשו וגו' כבר כתב לנו זאת בכל המופתים ולא שנאה כאן אלא בשביל לסמכה לפרשה של אחריה     {א} ויאמר ה' אל משה ואל אהרן בשביל שאהרן עשה וטרח במופתים כמשה חלק לו כבוד זה במצוה ראשונה שכללו עם משה בדבור בארץ מצרים חוץ לכרך או אינו אלא בתוך הכרך תלמוד לומר (לעיל ט כט) כצאתי את העיר וגו' ומה תפלה קלה לא התפלל בתוך הכרך דבור חמור לא כל שכן ומפני מה לא נדבר עמו בתוך הכרך לפי שהיתה מלאה גלולים  {ב} החדש הזה הראהו לבנה בחדושה ואמר לו כשהירח מתחדש יהיה לך ראש חדש ואין מקרא יוצא מידי פשוטו על חדש ניסן אמר לו זה יהיה ראש לסדר מנין החדשים שיהא אייר קרוי שני סיון שלישי הזה נתקשה משה על מולד הלבנה באיזו שעור תראה ותהיה ראויה לקדש והראה לו באצבע את הלבנה ברקיע ואמר לו כזה ראה וקדש וכיצד הראהו והלא לא היה מדבר עמו אלא ביום שנאמר (שמ' ו כח) ויהי ביום דבר ה' (ויק' ז לח) ביום צוותו (במדבר טו כג) מן היום אשר צוה ה' והלאה אלא סמוך לשקיעת החמה נאמרה לו פרשה זו והראהו עם חשכה  {ג} דברו אל כל עדת וכי אהרן מדבר והלא כבר נאמר (שמות ז ב) אתה תדבר אלא חולקין כבוד זה לזה ואומרים זה לזה למדני והדבור יוצא מבין שניהם כאלו שניהם מדברים אל כל עדת ישראל וגו' בעשר לחדש דברו היום בראש חדש שיקחוהו בעשור לחדש הזה פסח מצרים מקחו בעשור ולא פסח דורות שה לבית אבת למשפחה אחת הרי שהיו מרבין יכול שה אחד לכלן תלמוד לומר שה לבית  {ד} ואם ימעט הבית מהיות משה ואם יהיו מועטין מהיות משה אחד שאין יכולין לאכלו ויבא לידי נותר ולקח הוא ושכנו וגו' זהו משמעו לפי פשוטו ועוד יש בו מדרש ללמד שאחר שנמנו עליו יכולין להתמעט ולמשוך ידיהם המנו ולהמנות על שה אחר אך אם באו למשוך ידיהם ולהתמעט מהיות משה יתמעטו בעוד השה קים בהיותו בחיים ולא משנשחט במכסת חשבון וכן (ויקרא כז כג) מכסת הערכך לפי אכלו הראוי לאכילה פרט לחולה וזקן שאינן יכולין לאכול כזית תכסו תתמנון  {ה} תמים בלא מום בן שנה כל שנתו קרוי בן שנה כלומר שנלד בשנה זו מן הכבשים ומן העזים או מזה או מזה שאף עז קרויה שה שנאמר (דברים יד ד) ושה עזים  {ו} והיה לכם למשמרת זה לשון בקור שטעון בקור ממום ארבעה ימים קדם שחיטה ומפני מה הקדים לקיחתו לשחיטתו ארבעה ימים מה שלא צוה כן בפסח דורות היה ר' מתיא בן חרש אומר הרי הוא אומר (יחזקאל טז ח) ואעבור עליך ואראך והנה עתך עת דדים הגיעה שבועה שנשבעתי לאברהם שאגאל את בניו ולא היו בידם מצוות להתעסק בהם כדי שיגאלו שנאמר (שם ז) ואת ערום ועריה ונתן להם שתי מצוות דם פסח ודם מילה שמלו באותו הלילה שנאמר (שם ו) מתבוססת בדמיך בשני דמים ואומר (זכריה ט יא) גם את בדם בריתך שלחתי אסיריך מבור אין מים בו ולפי שהיו שטופים בעבודה זרה אמר להם (פסוק כא) משכו וקחו לכם משכו ידיכם מעבודה זרה וקחו לכם צאן של מצוה ושחטו אתו וגו' וכי כלן שוחטין אלא מכאן ששלוחו של אדם כמותו קהל עדת ישראל קהל ועדה וישראל מכאן אמרו פסחי צבור נשחטין בשלש כתות זו אחר זו נכנסה כת ראשונה ננעלו דלתות העזרה וכו' כדאיתא בפסחים (דף סד א) בין הערבים משש שעות ולמעלה קרוי בין הערבים שהשמש נוטה לבית מבואו לערוב ולשון בין הערבים נראה בעיני אותן שעות שבין עריבת היום לעריבת הלילה עריבת היום בתחלת שבע שעות מכי ינטו צללי ערב (ירמיה ו ד) ועריבת הלילה בתחלת הלילה ערב לשון נשף וחשך כמו (ישעיה כד יא) ערבה כל שמחה  {ז} ולקחו מן הדם זו קבלת הדם יכול ביד תלמוד לומר (פסוק כב) אשר בסף המזוזת הם הזקופות אחת מכאן לפתח ואחת מכאן המשקוף הוא העליון שהדלת שוקף עליו כשסוגרין אותו לינט''ר בלעז ולשון שקיפה חבטה כמו (ויקרא כו לו) קול עלה נדף טרפא דשקיף (שמות כא כה) חבורה משקופי על הבתים אשר יאכלו אתו בהם ולא על משקוף ומזוזות שבבית התבן ובבית הבקר שאין דרין בתוכו  {ח} את הבשר ולא גידים ועצמות על מררים כל עשב מר נקרא מרור וצום לאכול מרור זכר לוימררו את חייהם (שמות א יד)  {ט} אל תאכלו ממנו נא שאינו צלוי כל צרכו קראו נא בלשון ערבי ובשל מבשל כל זה באזהרת אל תאכלו במים מנין לשאר משקין תלמוד לומר ובשל מבשל מכל מקום כי אם צלי אש למעלה גזר עליו במצות עשה וכאן הוסיף עליו לא תעשה אל תאכלו ממנו כי אם צלי אש ראשו על כרעיו צולהו כלו כאחד עם ראשו ועם כרעיו ועם קרבו ובני מעיו נותן לתוכו אחר הדחתן ולשון על כרעיו ועל קרבו כלשון (שמות ו כו) על צבאותם כמו בצבאותם כמות שהן אף זה כמות שהוא כל בשרו משלם  {י} והנתר ממנו עד בקר מה תלמוד לומר עד בקר פעם שניה לתן בקר על בקר שהבקר משמעו משעת הנץ החמה ובא הכתוב להקדים שאסור באכילה מעלות השחר זהו לפי משמעו ועוד מדרש אחר למד שאינו נשרף ביום טוב אלא ממחרת וכך תדרשנו והנותר ממנו בבקר ראשון עד בקר שני תעמוד ותשרפנו  {יא} מתניכם חגרים מזמנים לדרך בחפזון לשון בהלה ומהירות כמו (שמואל א' כג כו) ויהי דוד נחפז ללכת (מלכים ב' ז טו) אשר השליכו ארם בחפזם פסח הוא לה' הקרבן קרוי פסח על שם הדלוג והפסיחה שהקדוש ברוך הוא היה מדלג בתי ישראל מבין בתי מצרים וקופץ ממצרי למצרי וישראל אמצעי נמלט ואתם עשו כל עבודותיו לשם שמים דבר אחר דרך דלוג וקפיצה זכר לשמו שקרוי פסח וגם פשק''א פסח לשון פסיעה  {יב} ועברתי כמלך העובר ממקום למקום ובהעברה אחת וברגע אחד כלן לוקין כל בכור בארץ מצרים אף בכורות אחרים והם במצרים ומנין אף בכורי מצרים שבמקומות אחרים תלמוד לומר (תהלים קלו י) למכה מצרים בבכוריהם מאדם ועד בהמה מי שהתחיל בעברה ממנו מתחלת הפרענות ובכל אלהי מצרים של עץ נרקבת ושל מתכת נמסת ונתכת לארץ אעשה שפטים אני ה' אני בעצמי ולא על ידי שליח  {יג} והיה הדם לכם לאת לכם לאות ולא לאחרים לאות מכאן שלא נתנו הדם אלא מבפנים וראיתי את הדם הכל גלוי לפניו אלא אמר הקדוש ברוך הוא נותן אני את עיני לראות שאתם עסוקים במצוותי ופוסח אני עליכם ופסחתי וחמלתי ודומה לו (ישעיה לא ה) פסח והמליט ואני אומר כל פסיחה לשון דלוג וקפיצה ופסחתי מדלג היה מבתי ישראל לבתי מצרים שהיו שרוים זה בתוך זה וכן (מלכים א' יח כא) פסחים על שתי הסעפים וכן כל הפסחים הולכים כקופצים וכן (ישעיה לא ה) פסח והמליט מדלגו וממלטו מבין המומתים ולא יהיה בכם נגף אבל הוה הוא במצרים הרי שהיה מצרי בביתו של ישראל יכול ימלט תלמוד לומר ולא יהיה בכם נגף אבל הוה במצרי שבבתיכם הרי שהיה ישראל בביתו של מצרי שומע אני ילקה כמותו תלמוד לומר ולא יהיה בכם נגף  {יד} לזכרון לדורות וחגתם אתו יום שהוא לך לזכרון אתה חוגגו ועדין לא שמענו אי זהו יום הזכרון תלמוד לומר (שמות יג ג) זכור את היום הזה אשר יצאתם למדנו שיום היציאה הוא יום של זכרון ואיזה יום יצאו תלמוד לומר (במדבר לג ג) ממחרת הפסח יצאו הוי אומר יום חמשה עשר בניסן הוא של יום טוב שהרי ליל חמשה עשר אכלו את הפסח ולבקר יצאו לדרתיכם שומע אני מעוט דורות שנים תלמוד לומר חקת עולם תחגהו  {טו} שבעת ימים שטיינ''א של ימים שבעת ימים מצות תאכלו ובמקום אחר הוא אומר (דברים טז ח) ששת ימים תאכל מצות למד על שביעי של פסח שאינו חובה לאכול מצה ובלבד שלא יאכל חמץ מנין אף ששה רשות תלמוד לומר ששת ימים זו מדה בתורה דבר שהיה בכלל ויצא מן הכלל ללמד לא ללמד על עצמו בלבד יצא אלא ללמד על הכלל כלו יצא מה שביעי רשות אף ששה רשות יכול אף לילה הראשון רשות תלמוד לומר (להלן פסוק יח) בערב תאכלו מצות הכתוב קבעו חובה אך ביום הראשון תשביתו שאר מערב יום טוב וקרוי ראשון לפי שהוא לפני השבעה ומצינו מקדם קרוי ראשון כמו (איוב טו ז) הראישון אדם תולד הלפני אדם נלדת או אינו אלא ראשון של שבעה תלמוד לומר (שמות לד כה) לא תשחט על חמץ לא תשחט הפסח ועדין חמץ קים הנפש ההוא כשהיא בנפשה ובדעתה פרט לאנוס מישראל שומע אני תכרת מישראל ותלך לה לעם אחר תלמוד לומר במקום אחר (ויקרא כב ג) מלפני בכל מקום שהוא רשותי  {טז} מקרא קדש מקרא שם דבר קרא אותו קדש לאכילה ושתיה וכסות לא יעשה בהם אפלו על ידי אחרים הוא לבדו הוא ולא מכשיריו שאפשר לעשותן מערב יום טוב לכל נפש אפלו לבהמה יכול אף לנכרים תלמוד לומר לכם  {יז} ושמרתם את המצות שלא יבאו לידי חמוץ מכאן אמרו תפח תלטוש בצונן רבי יאשיה אומר אל תהי קורא את המצות אלא את המצוות כדרך שאין מחמיצין את המצה כך אין מחמיצין את המצוה אלא אם באה לידך עשה אותה מיד ושמרתם את היום הזה ממלאכה לדרתיכם חקת עולם לפי שלא נאמר דורות וחקת עולם על המלאכה אלא על החגיגה לכך חזר ושנאו כאן שלא תאמר אזהרת (לעיל טז) כל מלאכה לא יעשה לא לדורות נאמרה אלא לאותו הדור  {יח} עד יום האחד ועשרים למה נאמר והלא כבר נאמר (לעיל טו) שבעת ימים לפי שנאמר ימים לילות מנין תלמוד לומר עד יום האחד ועשרים וגו'  {יט} לא ימצא בבתיכם מנין לגבולין תלמוד לומר (להלן יג ז) בכל גבלך מה תלמוד לומר בבתיכם מה ביתך ברשותך אף גבולך שב א רשותך יצא חמצו של נכרי שהוא אצל ישראל ולא קבל עליו אחריות כי כל אכל מחמצת לענוש כרת על השאור והלא כבר ענש על החמץ אלא שלא תאמר חמץ שראוי לאכילה ענש עליו שאור שאינו ראוי לאכילה לא יענש עליו ואם ענש על השאור ולא ענש על החמץ הייתי אומר שאור שהוא מחמץ אחרים ענש עליו חמץ שאינו מחמץ אחרים לא יענש עליו לכך נאמרו שניהם בגר ובאזרח הארץ לפי שהנס נעשה לישראל הצרך לרבות את הגרים  {כ} מחמצת לא תאכלו אזהרה על אכילת שאור כל מחמצת להביא את תערבתו בכל מושבתיכם תאכלו מצות זה בא ללמד שתהא ראויה לאכל בכל מושבותיכם פרט למעשר שני וחלות תודה  {כא} משכו מי שיש לו צאן ימשוך משלו וקחו מי שאין לו יקח מן השוק למשפחתיכם שה לבית אבות  {כב} אזוב מין ירק שיש לו גבעולין אגדת אזוב שלשה קלחין קרויין אגדה אשר בסף בכלי כמו (מלכים ב' יב יד) ספות כסף מן הדם אשר בסף למה חזר ושנאו שלא תאמר טבילה אחת לשלש המתנות לכך נאמר עוד אשר בסף ושתהא כל נתינה ונתינה מן הדם אשר בסף על כל הגעה טבילה ואתם לא תצאו וגו' מגיד שמאחר שנתנה רשות למשחית לחבל אינו מבחין בין צדיק לרשע ולילה רשות למחבלים הוא שנאמר (תהלים קד כ) בו תרמוש כל חיתו יער  {כג} ופסח וחמל ויש לומר ודלג ולא יתן המשחית ולא יתן לו יכלת לבא כמו (בראשית לא ז) ולא נתנו אלהים להרע עמדי  {כה} והיה כי תבאו אל הארץ תלה הכתוב מצוה זו בביאתם לארץ ולא נתחיבו במדבר אלא בפסח אחד שעשו בשנה השנית ועל פי הדבור כאשר דבר והיכן דבר (שמות ו ח) והבאתי אתכם אל הארץ וגו'  {כז} ויקד העם על בשורת הגאלה וביאת הארץ ובשורת הבנים שיהיו להם  {כח} וילכו ויעשו בני ישראל וכי כבר עשו והלא מראש חדש נאמר להם אלא מכיון שקבלו עליהם מעלה עליהם כאלו עשו וילכו ויעשו אף ההליכה מנה הכתוב לתן שכר להליכה ושכר לעשיה כאשר צוה ה' את משה ואהרן להגיד שבחן של ישראל שלא הפילו דבר מכל מצות משה ואהרן ומהו כן עשו אף משה ואהרן כן עשו  {כט} וה' כל מקום שנאמר וה' הוא ובית דינו שהוי''ו לשון תוספת הוא כמו פלוני ופלוני הכה כל בכור אף של אמה אחרת והוא במצרים מבכר פרעה אף פרעה בכור היה ונשתיר מן הבכורות ועליו הוא אומר (שמות ט טז) בעבור הראותך את כחי בים סוף עד בכור השבי שהיו שמחין לאידם של ישראל ועוד שלא יאמרו יראתנו הביאה הפרענות ובכור השפחה בכלל היה שהרי מנה מן החשוב שבכלן עד הפחות ובכור השפחה חשוב מבכור השבי  {ל} ויקם פרעה ממטתו לילה ולא כדרך המלכים בשלש שעות ביום הוא תחלה ואחר כך עבדיו מלמד שהיה הוא מחזר על בתי עבדיו ומעמידן כי אין בית אשר אין שם מת יש שם בכור מת אין שם בכור גדול שבבית קרוי בכור שנאמר (תהלים פט כח) אף אני בכור אתנהו דבר אחר מצריות מזנות תחת בעליהן ויולדות מרוקים פנויים והיו להם בכורות הרבה פעמים הם חמשה לאשה אחת כל אחד בכור לאביו  {לא} ויקרא למשה ולאהרן לילה מגיד שהיה מחזר על פתחי העיר וצועק היכן משה שרוי היכן אהרן שרוי גם אתם הגברים גם בני ישראל הטף ולכו עבדו את ה' כדברכם הכל כמו שאמרתם ולא כמו שאמרתי אני בטל (שמות ה ב) לא אשלח בטל (שם י ח) מי ומי ההולכים בטל (שם כד) רק צאנכם ובקרכם יצג  {לב} גם צאנכם גם בקרכם קחו ומהו כאשר דברתם גם אתה תתן בידנו זבחים ועולות (שמות י כה) קחו כאשר דברתם וברכתם גם אתי התפללו עלי שלא אמות שאני בכור  {לג} כלנו מתים אמרו לא כגזרת משה הוא שהרי אמר (לעיל יא ה) ומת כל בכור וכאן אף הפשוטים מתים חמשה או עשרה בבית אחד  {לד} טרם יחמץ המצריים לא הניחום לשהות כדי חמוץ משארתם שירי מצה ומרור על שכמם אף על פי שבהמות הרבה הוליכו עמהם מחבבים היו את המצוה  {לה} כדבר משה שאמר להם במצרים (לעיל יא ב) וישאלו איש מאת רעהו ושמלת אף הן היו חשובות להם מן הכסף ומן הזהב והמאוחר בפסוק חשוב  {לו} וישאלום אף מה שלא היו שואלים מהם היו נותנים להם אתה אומר אחד טול שנים ולך וינצלו ורוקינו  {לז} מרעמסס סכתה מאה ועשרים מיל היו ובאו שם לפי שעה שנאמר (שמות יט ד) ואשא אתכם על כנפי נשרים הגברים מבן עשרים שנה ומעלה  {לח} ערב רב תערובות אמות של גרים  {לט} עגת מצות חררה של מצה בצק שלא החמיץ קרוי מצה וגם צדה לא עשו להם לדרך מגיד שבחן של ישראל שלא אמרו היאך נצא למדבר בלא צדה אלא האמינו והלכו הוא שמפורש בקבלה (ירמיה ב ב) זכרתי לך חסד נעוריך אהבת כלולתיך לכתך אחרי במדבר בארץ לא זרועה ומה שכר מפורש אחריו (שם ג) קדש ישראל לה' וגו'  {מ} אשר ישבו במצרים אחר שאר הישיבות שישבו גרים בארץ לא להם שלשים שנה וארבע מאות שנה בין הכל משנלד יצחק עד עכשיו היו ארבע מאות שנה משהיה לו זרע לאברהם נתקים (בראשית טו יג) כי גר יהיה זרעך ושלשים שנה היו משנגזרה גזרת בין הבתרים עד שנלד יצחק ואי אפשר לומר בארץ מצרים לבדה שהרי קהת מן הבאים עם יעקב היה צא וחשוב כל שנותיו וכל שנות עמרם בנו ושמונים של משה לא תמצאם כל כך ועל כרחך הרבה שנים היו לקהת עד שלא ירד למצרים והרבה משנות עמרם נבלעים בשנות קהת והרבה משמונים של משה נבלעים בשנות עמרם הרי שלא תמצא ארבע מאות לביאת מצרים והזקקת לומר על כרחך שאף שאר הישיבות נקראו גרות אפלו בחברון שנאמר (בראשית לה כז) אשר גר שם אברהם ויצחק ואומר (שמות ו ד) את ארץ מגוריהם אשר גרו בה לפיכך אתה צריך לומר כי גר יהיה זרעך משהיה לו זרע וכשתמנה ארבע מאות שנה משנלד יצחק תמצא מביאתן למצרים עד יציאתן מאתים ועשר שנה וזה אחד מן הדברים ששנו לתלמי המלך  {מא} ויהי מקץ שלשים שנה וגו' ויהי בעצם היום הזה מגיד שכיון שהגיע הקץ לא עכבן המקום כהרף עין בחמשה עשר בניסן באו מלאכי השרת אצל אברהם לבשרו בחמשה עשר בניסן נלד יצחק ובחמשה עשר בניסן נגזרה גזרת בין הבתרים  {מב} ליל שמרים שהיה הקב''ה שומר ומצפה לו לקים הבטחתו להוציאם מארץ מצרים הוא הלילה הזה לה' הוא הלילה שאמר לאברהם בלילה הזה אני גואל את בניך שמרים לכל בני ישראל לדרתם משמר ובא מן המזיקין כענין שנאמר (פסוק כג) ולא יתן המשחית וגו'  {מג} זאת חקת הפסח בארבעה עשר בניסן נאמרה להם פרשה זו כל בן נכר שנתנכרו מעשיו לאביו שבשמים ואחד נכרי ואחד ישראל משמד במשמע  {מד} ומלתה אתו אז יאכל בו רבו מגיד שמילת עבדיו מעכבתו מלאכול בפסח דברי רבי יהושע רבי אלעזר אומר אין מילת עבדיו מעכבתו מלאכול בפסח אם כן מה תלמוד לומר אז יאכל בו העבד  {מה} תושב זה גר תושב ושכיר זה הנכרי ומה תלמוד לומר והלא ערלים הם ונאמר (פסוק מח) וכל ערל לא יאכל בו אלא כגון ערבי מהול וגבעוני מהול והוא תושב או שכיר  {מו} בבית אחד יאכל בחבורה אחת שלא יעשו הנמנין עליו שתי חבורות ויחלקוהו אתה אומר בחבורה אחת או אינו אלא בבית אחד כמשמעו וללמד שאם התחילו והיו אוכלים בחצר וירדו גשמים שלא יכנסו לבית תלמוד לומר (פסוק ז) על הבתים אשר יאכלו אותו בהם מכאן שהאוכל אוכל בשני מקומות לא תוציא מן הבית מן החבורה ועצם לא תשברו בו הראוי לאכילה כגון שיש עליו כזית בשר יש בו משום שבירת עצם אין עליו כזית בשר אין בו משום שבירת עצם  {מז} כל עדת ישראל יעשו אתו למה נאמר לפי שהוא אומר בפסח מצרים (פסוק ג) שה לבית אבות שנמנו עליו למשפחות יכול אף פסח דורות כן תלמוד לומר כל עדת ישראל יעשו אותו  {מח} ועשה פסח יכול כל המתגיר יעשה פסח מיד תלמוד לומר והיה כאזרח הארץ מה אזרח בארבעה עשר אף גר בארבעה עשר וכל ערל לא יאכל בו להביא את שמתו אחיו מחמת מילה שאינו משמד לערלות ואינו נלמד מבן נכר לא יאכל בו (פסוק מג)  {מט} תורה אחת וגו' להשוות גר לאזרח אף לשאר מצות שבתורה     {ב} פטר כל רחם שפתח את הרחם תחלה כמו (משלי יז יד) פוטר מים ראשית מדון וכן (תהלים כב ח) יפטירו בשפה יפתחו שפתים לי הוא לעצמי קניתים על ידי שהכיתי בכורי מצרים  {ג} זכור את היום הזה למד שמזכירין יציאת מצרים בכל יום  {ד} בחדש האביב וכי לא היו יודעין באיזה חדש אלא כך אמר להם ראו חסד שגמלכם שהוציא אתכם בחדש שהוא כשר לצאת לא חמה ולא צנה ולא גשמים וכן הוא אומר (תהלים סח ז) מוציא אסירים בכושרות חדש שהוא כשר לצאת  {ה} אל ארץ הכנעני וגו' אף על פי שלא מנה אלא חמשה עממין כל שבעה גוים במשמע שכלן בכלל כנעני הם ואחת ממשפחות כנען היתה שלא נקרא לה שם אלא כנעני נשבע לאבתיך וגו' באברהם הוא אומר (בראשית טו יח) ביום ההוא כרת ה' את אברם וגו' וביצחק הוא אומר (שם כו ג) גור בארץ הזאת וגו' וביעקב הוא אומר (שם כח יג) הארץ אשר אתה שוכב עליה וגו' זבת חלב ודבש החלב זב מן העזים והדבש זב מן התמרים ומן התאנים את העבדה הזאת של פסח והלא כבר נאמר למעלה (יב כה) והיה כי תבאו אל הארץ וגו' ולמה חזר ושנאה בשביל דבר שנתחדש בה בפרשה ראשונה נאמר (שם כו) והיה כי יאמרו אליכם בניכם מה העבודה הזאת לכם בבן רשע הכתוב מדבר שהוציא את עצמו מן הכלל וכאן (פסוק ח) והגדת לבנך בבן שאינו יודע לשאל והכתוב מלמדך שתפתח לו אתה בדברי אגדה המושכין את הלב  {ח} בעבור זה בעבור שאקים מצותיו כגון פסח מצה ומרור הללו עשה ה' לי רמז תשובה לבן רשע לומר עשה ה' לי ולא לך שאלו היית שם לא היית כדאי לגאל  {ט} והיה לך לאות יציאת מצרים תהיה לך לאות על ידך ולזכרון בין עיניך שתכתוב פרשיות הללו ותקשרם בראש ובזרוע על ידך יד שמאל לפיכך ידכה מלא בפרשה שניה (פסוק טז) לדרוש בה יד שהיא כהה  {י} מימים ימימה משנה לשנה  {יא} והיה כי יבאך יש מרבותינו שלמדו מכאן שלא קדשו בכורות הנלדים במדבר והאומר שקדשו מפרש ביאה זו לומר אם תקימוהו במדבר תזכו לכנס לארץ ותקימוהו שם נשבע לך והיכן נשבע לך (שמות ו ח) והבאתי אתכם אל הארץ אשר נשאתי וגו' ונתנה לך תהא בעיניך כאלו נתנה לך בו ביום ואל תהי בעיניך כירשת אבות  {יב} והעברת אין והעברת אלא לשון הפרשה וכן הוא אומר (במדבר כז ח) והעברתם את נחלתו לבתו שגר בהמה נפל ששגרתו אמו ושלחתו בלא עתו ולמדך הכתוב שהוא קדוש בבכורה לפטור את הבא אחריו ואף שאינו נפל קרוי שגר כמו (דברים ז יג) שגר אלפיך אבל זה לא בא אלא ללמד על הנפל שהרי כבר כתיב כל פטר רחם ואם תאמר אף בכור בהמה טמאה במשמע בא ופרש במקום אחר (דברים טו יט) בבקרך ובצאנך לשון אחר יש לפרש והעברת כל פטר רחם בבכור אדם הכתוב מדבר  {יג} פטר חמר ולא פטר שאר בהמה טמאה וגזרת הכתוב היא לפי שנמשלו בכורי מצרים לחמורים ועוד שסיעו את ישראל ביציאתן ממצרים שאין לך אחד מישראל שלא נטל הרבה חמורים טעונים מכספם ומזהבם של מצרים תפדה בשה נותן שה לכהן ופטר חמור מתר בהנאה והשה חלין ביד כהן וערפתו עורפו בקופיץ מאחוריו והורגו הוא הפסיד ממונו של כהן לפיכך יפסיד ממונו וכל בכור אדם בבניך תפדה חמש סלעים פדיונו קצוב במקום אחר  {יד} כי ישאלך בנך מחר יש מחר שהוא עכשיו ויש מחר שהוא לאחר זמן כגון זה וכגון (יהושע כב כד) מחר יאמרו בניכם לבנינו דבני גד ובני ראובן מה זאת זה תינוק טפש שאינו יודע להעמיק שאלתו וסותם ושואל מה זאת ובמקום אחר הוא אומר (דברים ו כ) מה העדות והחקים והמשפטים וגו' הרי זאת שאלת בן חכם דברה תורה כנגד ארבעה בנים רשע ושאינו יודע לשאל והשואל דרך סתומה והשואל דרך חכמה  {טז} ולטוטפת תפלין ועל שם שהם ארבעה בתים קרויין טטפת טט בכתפי שתים פת באפריקי שתים ומנחם חברו עם (יחזקאל כא ב) והטף אל דרום (מיכה ב ו) אל תטיפו לשון דבור כמו (לעיל פסוק ט) ולזכרון שהרואה אותם קשורים בין העינים יזכור הנס וידבר בו    {יז} ויהי בשלח פרעה וגו' ולא נחם ולא נהגם כמו (שמות לב לד) לך נחה את העם (משלי ו כב) בהתהלכך תנחה אותך כי קרוב הוא ונוח לשוב באותו הדרך למצרים ומדרשי אגדה יש הרבה בראתם מלחמה כגון מלחמת (במדבר יד מה) וירד העמלקי והכנעני וגו' אם הלכו דרך ישר היו חוזרים ומה אם כשהקיפם דרך מעקם אמרו (במדבר יד ד) נתנה ראש ונשובה מצרימה אם הוליכם בפשוטה על אחת כמה וכמה פן ינחם יחשבו מחשבה על שיצאו ויתנו לב לשוב  {יח} ויסב הסבם מן הדרך הפשוטה לדרך העקומה ים סוף כמו לים סוף וסוף הוא לשון אגם שגדלים בו קנים כמו (שמות ב ג) ותשם בסוף (ישעיה יט ו) קנה וסוף קמלו וחמשים אין חמושים אלא מזינים לפי שהסבן במדבר גרם להם שעלו חמושים שאלו הסיבן דרך ישוב לא היו מחמשים להם כל מה שצריכין אלא כאדם שעובר ממקום למקום ובדעתו לקנות שם מה שיצטרך אבל כשהוא פורש למדבר צריך לזמן לו כל הצרך ומקרא זה לא נכתב כי אם לשבר את האזן שלא תתמה במלחמת עמלק ובמלחמות סיחון ועוג ומדין מהיכן היו להם כלי זין שהכום ישראל בחרב וכן הוא אומר (יהושע א יד) ואתם תעברו חמשים וכן תרגם אנקלוס מזרזין כמו וירק את חניכיו (בראשית יד יד) וזריז דבר אחר חמושים אחד מחמשה יצאו וארבעה חלקים מתו בשלשת ימי אפלה  {יט} השבע השביע השביעם שישביעו לבניהם ולמה לא השביע את בניו שישאוהו לארץ כנען מיד כמו שהשביעו יעקב אמר יוסף אני שליט הייתי במצרים והיה ספק בידי לעשות אבל בני לא יניחום מצרים לעשות לכך השביעם לכשיגאלו ויצאו משם שישאוהו והעליתם את עצמתי מזה אתכם לאחיו השביע כן למדנו שאף עצמות כל השבטים העלו עמהם שנאמר אתכם  {כ} ויסעו מסכת ביום השני שהרי בראשון באו מרעמסס לסכות  {כא} לנחתם הדרך נקוד פת''ח שהוא כמו להנחותם כמו (דברים א לג) לראותכם בדרך אשר תלכו בה שהוא כמו להראותכם אף כאן להנחותם על ידי שליח ומי הוא השליח עמוד הענן והקדוש ברוך הוא בכבודו מוליכו לפניהם ומכל מקום את עמוד הענן הכין להנחותם על ידו שהרי על ידי עמוד הענן הם הולכים ועמוד הענן אינו לאורה אלא להורותם הדרך  {כב} לא ימיש הקדוש ברוך הוא את עמוד הענן יומם ועמוד האש לילה מגיד שעמוד הענן משלים לעמוד האש ועמוד האש משלים לעמוד הענן שעד שלא ישקע זה עולה זה     {ב} וישבו לאחוריהם לצד מצרים היו מקרבין כל יום השלישי כדי להטעות את פרעה שיאמר תועים הם בדרך כמו שנאמר (פסוק ג) ואמר פרעה לבני ישראל וגו' ויחנו לפני פי החירת הוא פיתום ועכשיו נקרא פי החירות על שם שנעשו בני חורין והם שני סלעים גבוהים וזקופים והגיא שביניהם קרוי פי הסלעים לפני בעל צפן הוא נשאר מכל אלהי מצרים כדי להטעותן שיאמרו קשה יראתן ועליו פרש איוב (איוב יב כג) משגיא לגוים ויאבדם  {ג} ואמר פרעה כשישמע שהם שבים לאחוריהם לבני ישראל על בני ישראל וכן (פסוק יד) ה' ילחם לכם עליכם (בראשית כ יג) אמרי לי אחי הוא אמרי עלי נבכים הם כלואים ומשקעים ובלעז שירי''ץ כמו (תהלים פד ז) בעמק הבכא (איוב כח יא) מבכי נהרות (שם לח טז) נבכי ים נבכים הם כלואים הם במדבר שאינן יודעין לצאת ממנו ולהיכן ילכו  {ד} ואכבדה בפרעה כשהקדוש ברוך הוא מתנקם ברשעים שמו מתגדל ומתכבד וכן הוא אומר (יחזקאל לח כב) ונשפטתי אתו וגו' ואחר כך (שם כג) והתגדלתי והתקדשתי ונודעתי וגו' ואומר (תהלים עו ד) שמה שבר רשפי קשת ואחר כך (שם פסוק ב) נודע ביהודה אלהים ואומר (שם ט יז) נודע ה' משפט עשה בפרעה ובכל חילו הוא התחיל בעברה וממנו התחילה הפרענות ויעשו כן להגיד שבחן ששמעו לקול משה ולא אמרו היאך נתקרב אל רודפינו אנו צריכים לברוח אלא אמרו אין לנו אלא דברי בן עמרם  {ה} ויגד למלך מצרים איקטורין שלח עמהם וכיון שהגיעו לשלשת ימים שקבעו לילך ולשוב וראו שאינן חוזרין למצרים באו והגידו לפרעה ביום הרביעי בחמישי ובששי רדפו אחריהם וליל שביעי ירדו לים בשחרית אמרו שירה והוא יום שביעי של פסח לכן אנו קורין השירה ביום השביעי ויהפך נהפך ממה שהיה שהרי אמר להם (שמות יב לא) קומו צאו מתוך עמי ונהפך לבב עבדיו שהרי לשעבר היו אומרים לו (שם י ז) עד מתי יהיה זה לנו למוקש ועכשיו נהפכו לרדוף אחריהם בשביל ממונם שהשאילום מעבדנו מעבוד אותנו  {ו} ויאסר את רכבו הוא בעצמו ואת עמו לקח עמו משכם בדברים לקינו ונטלו ממוננו ושלחנום בואו עמי ואני לא אתנהג עמכם כשאר מלכים דרך שאר מלכים עבדיו קודמין לו במלחמה ואני אקדים לפניכם שנאמר (פסוק י) ופרעה הקריב הקריב עצמו ומהר לפני חילותיו דרך שאר מלכים לטול בזה בראש כמו שיבחר אני אשוה עמכם בחלק שנאמר (שמות טו ט) אחלק שלל  {ז} בחור נבחרים בחור לשון יחיד כל רכב ורכב שבמנין זה היה בחור וכל רכב מצרים ועמהם כל שאר הרכב ומהיכן היו הבהמות הללו אם תאמר משל מצרים הרי נאמר (שמות ט ו) וימת כל מקנה מצרים ואם תאמר משל ישראל והלא נאמר (שם י כו) וגם מקננו ילך עמנו משל מי היו מן הירא את דבר ה' (שם ט כ) מכאן היה רבי שמעון אומר כשר שבמצרים הרוג טוב שבנחשים רצוץ את מוחו ושלשם על כלו שרי צבאות כתרגומו  {ח} ויחזק ה' את לב פרעה שהיה תולה אם לרדוף אם לאו וחזק את לבו לרדוף ביד רמה גבורה גבוהה ומפרסמת  {י} ופרעה הקריב היה לו לכתוב ופרעה קרב מהו הקריב הקריב עצמו ונתאמץ לקדם לפניהם כמו שהתנה עמהם נסע אחריהם בלב אחד כאיש אחד דבר אחר והנה מצרים נוסע אחריהם ראו שר של מצרים נוסע מן השמים לעזור למצרים תנחומא ויצעקו תפשו אמנות אבותם באברהם הוא אומר (בראשית יט כז) אל המקום אשר עמד שם ביצחק (שם כד סג) לשוח בשדה ביעקב (שם כח יא) ויפגע במקום  {יא} המבלי אין קברים וכי מחמת חסרון קברים שאין קברים במצרים לקבר שם לקחתנו משם ש''י פו''ר פיילנצ''א ד''י נו''ן פושי''ש בלעז  {יב} אשר דברנו אליך במצרים והיכן דברו (שמות ה כא) ירא ה' עליכם וישפוט ממתנו מאשר נמות ואם היה נקוד מלאפו''ם היה נבאר ממיתתנו עכשיו שנקוד בשור''ק נבאר מאשר נמות וכן (להלן טז ג) מי יתן מותנו שנמות וכן (שמואל ב' יט א) מי יתן מותי דאבשלום שאמות כמו (צפניה ג ח) ליום קומי לעד (דברי הימים ב' יח כו) עד שובי בשלום שאקום שאשוב  {יג} כי אשר ראיתם את מצרים וגו' מה שראיתם אותם אינו אלא היום היום הוא שראיתם אותם ולא תוסיפו עוד  {יד} ה' ילחם לכם בשבילכם וכן (פסוק כה) כי ה' נלחם להם וכן (איוב יג ח) אם לאל תריבון וכן (בראשית כד ז) ואשר דבר לי וכן (שופטים ו לא) האתם תריבון לבעל  {טו} מה תצעק אלי למדנו שהיה משה עומד ומתפלל אמר לו הקדוש ברוך הוא לא עת עתה להאריך בתפלה שישראל נתונין בצרה דבר אחר מה תצעק אלי עלי הדבר תלוי ולא עליך כמו שנאמר להלן (ישעיה מה יא) על בני ועל פעל ידי תצוני דבר אל בני ישראל ויסעו אין להם אלא לסע שאין הים עומד בפניהם כדאי זכות אבותיהם והם והאמונה שהאמינו בי ויצאו לקרוע להם הים  {יט} וילך מאחריהם להבדיל בין מחנה מצרים ובין מחנה ישראל ולקבל חצים ובליסטראות של מצרים בכל מקום הוא אומר מלאך ה' וכאן מלאך האלהים אין אלהים בכל מקום אלא דין מלמד שהיו ישראל נתונין בדין באותה שעה אם להנצל אם להאבד עם מצרים ויסע עמוד הענן כשחשכה והשלים עמוד הענן את המחנה לעמוד האש לא נסתלק הענן כמו שהיה רגיל להסתלק ערבית לגמרי אלא נסע והלך לו מאחריהם להחשיך למצרים  {כ} ויבא בין מחנה מצרים משל למהלך בדרך ובנו מהלך לפניו באו לסטים לשבותו נטלו מלפניו ונתנו לאחריו באו זאבים מאחריו נתנו לפניו באו לסטים לפניו וזאבים מאחריו נתנו על זרועו ונלחם בהם כך (הושע יא ג) ואנכי תרגלתי לאפרים קחם על זרועותיו ויהי הענן והחשך למצרים ויאר עמוד האש את הלילה לישראל והולך לפניהם כדרכו ללכת כל הלילה והחשך של ערפל לצד מצרים ולא קרב זה אל זה מחנה אל מחנה  {כא} ברוח קדים עזה ברוח קדים שהיא עזה שברוחות היא הרוח שהקדוש ברוך הוא נפרע בה מן הרשעים שנאמר (ירמיה יח יז) ברוח קדים אפיצם (הושע יג טו) יבא קדים רוח ה' (יחזקאל כז כו) רוח הקדים שברך בלב ימים (ישעיה כז ח) הגה ברוחו הקשה ביום קדים ויבקעו המים כל מים שבעולם  {כג} כל סוס פרעה וכי סוס אחד היה אלא מגיד שאין כלם חשובין לפני המקום אלא כסוס אחד  {כד} באשמרת הבקר שלשת חלקי הלילה קרויין אשמורות ואותה שלפני הבקר קורא אשמורת הבקר ואומר אני לפי שהלילה חלוק למשמרות שיר של מלאכי השרת כת אחר כת לשלשה חלקים לכך קרוי אשמורת וזהו שתרגם אנקלוס במטרת וישקף ויבט כלומר פנה אליהם להשחיתם ותרגומו ואסתכי אף הוא לשון הבטה כמו (במדבר כג יד) שדה צופים חקל סכותא בעמוד אש וענן עמוד ענן יורד ועושה אותו כטיט ועמוד אש מרתיחו וטלפי סוסיהם משתמטות ויהם לשון מהומה אישטורדישו''ן בלעז ערבבם נטל סגניות שלהם ושנינו בפרקי רבי אליעזר בנו של רבי יוסי הגלילי כל מקום שנאמר בו מהומה הרעמת קול הוא וזה אב לכלן (שמואל א' ז י) וירעם ה' בקול גדול וגו' על פלשתים ויהמם  {כה} ויסר את אפן מרכבתיו מכח האש נשרפו הגלגלים והמרכבות נגררות והיושבים בהם נעים ואיבריהן מתפרקין וינהגהו בכבדת בהנהגה שהיא כבדה וקשה להם במדה שמדדו (שמות ט לד) ויכבד לבו הוא ועבדיו אף כאן וינהגהו בכבדות נלחם להם במצרים במצרים דבר אחר במצרים בארץ מצרים שכשם שאלו לוקים על הים כך לוקים אותם שנשארו במצרים  {כו} וישבו המים שזקופים ועומדים כחומה ישובו למקומם ויכסו על מצרים  {כז} לפנות בקר לעת שהבקר פונה לבא לאיתנו לתקפו הראשון נסים לקראתו שהיו מהממים ומטרפים ורצין לקראת המים וינער ה' כאדם שמנער את הקדרה והופך העליון למטה והתחתון למעלה כך היו עולין ויורדין ומשתברין בים ונתן הקדוש ברוך הוא בהם חיות לקבל היסורין וינער ושניק והוא לשון טרוף בלשון ארמי והרבה יש במדרשי אגדה  {כח} ויכסו את הרכב וגו' לכל חיל פרעה כך דרך המקראות לכתוב למ''ד יתרה כמו (להלן כג) לכל כליו תעשה נחשת וכן (שם יט) לכל כלי המשכן בכל עבודתו (במדבר ד לב) ויתדותם ומיתריהם לכל כליהם ואינה אלא תקון לשון  {ל} וירא ישראל את מצרים מת שפלטן הים על שפתו כדי שלא יאמרו ישראל כשם שאנו עולים מצד זה כך הם עולין מצד אחר רחוק ממנו וירדפו אחרינו  {לא} את היד הגדלה את הגבורה הגדולה שעשתה ידו של הקדוש ברוך הוא והרבה לשונות נופלין על לשון יד וכלן לשון יד ממש הן והמפרשו יתקן הלשון אחר ענין הדבור     {א} אז ישיר משה אז כשראה הנס עלה בלבו שישיר שירה וכן (יהושע י יב) אז ידבר יהושע וכן (מלכים א' ז ח) ובית יעשה לבת פרעה חשב בלבו שיעשה לה אף כאן ישיר אמר לו לבו שישיר וכן עשה ויאמרו לאמר אשירה לה' וכן ביהושע כשראה הנס אמר לו לבו שידבר וכן עשה (יהושע י יב) ויאמר לעיני ישראל וכן שירת הבאר שפתח בה (במדבר כא יז) אז ישיר ישראל פרש אחריו עלי באר ענו לה (מלכים יא ז) אז יבנה שלמה במה פרשו בו חכמי ישראל שבקש לבנות ולא בנה למדנו שהיו''ד על שם המחשבה נאמרה זהו לישב פשוטו אבל מדרשו אמרו רבותינו זכרונם לברכה מכאן רמז לתחית המתים מן התורה וכן בכלן חוץ משל שלמה שפרשוהו בקש לבנות ולא בנה ואין לומר ולישב הלשון הזה כשאר דברים הנכתבים בלשון עתיד והן מיד כגון (איוב א ה) ככה יעשה איוב (במדבר ט כג) על פי ה' יחנו (שם כ) ויש אשר יהיה הענן לפי שהן דבר ההוה תמיד ונופל בו בין לשון עתיד בין לשון עבר אבל זה שלא היה אלא לשעה אינו יכול לישבו בלשון הזה כי גאה גאה שנתגאה על כל גאה כתרגומו דבר אחר בא הכפל לומר שעשה דבר שאי אפשר לבשר ודם לעשות כשהוא נלחם בחבירו ומתגבר עליו מפילו מן הסוס וכאן סוס ורוכבו רמה בים וכל שאי אפשר לעשות על ידי זולתו נופל בו לשון גאות כמו (ישעיה יב ה) כי גאות עשה וכן כל השירה תמצא כפולה (פסוק ב) עזי וזמרת יה ויהי לי לישועה (פסוק ג) ה' איש מלחמה ה' שמו וכן כלם דבר אחר כי גאה גאה על כל השירות וכל מה שאקלס בו עוד יש בו תוספת ולא כמדת מלך בשר ודם שמקלסין אותו ואין בו סוס ורכבו שניהם קשורין זה בזה והמים מעלין אותם לרום ומורידין אותם לעמק ואינן נפרדין רמה השליך וכן (דניאל ג ו) יתרמא לגוא אתון נורא ומדרש אגדה כתוב אחד אומר רמה וכתוב אחד אומר (פסוק ד) ירה מלמד שהיו עולין לרום ויורדין לתהום כמו (איוב לח ו) מי ירה אבן פנתה מלמעלה למטה  {ב} עזי וזמרת יה אונקלוס תרגם תוקפי ותושבחתי עזי כמו עזי בשור''ק וזמרת כמו וזמרתי ואני תמה על לשון המקרא שאין לך כמוהו בנקדתו במקרא אלא בשלשה מקומות שהוא סמוך אצל וזמרת וכל שאר מקומות נקוד שור''ק (ירמיה טז יט) ה' עזי ומעזי (תהלים נט י) עזו אליך אשמרה וכן כל תבה בת שתי אותיות הנקודה מלאפו''ם כשהיא מארכת באות שלישית ואין השניה בשו''א בחטף הראשונה נקודה בשור''ק כגון עז עזי רק רקי חק חקי על עלו יסור עלו (ישעיה י כז) כל כלו ושלישים על כלו (לעיל יד ז) ואלו שלושה עזי וזמרת של כאן ושל ישעיה (ישעיה יב ב) ושל תהלים (תהלים קיח יד) נקודים בחטף קמ''ץ ועוד אין באחד מהם כתוב וזמרתי אלא וזמרת וכלם סמוך להם ויהי לי לישועה לכך אני אומר לישב לשון המקרא שאין עזי כמו עזי ולא וזמרת כמו וזמרתי אלא עזי שם דבר הוא כמו (שם קכג א) היושבי בשמים (עובדיה א ג) שוכני בחגוי סלע (דברים לג טז) שוכני סנה וזהו השבח עזי וזמרת יה הוא היה לי לישועה וזמרת דבוק הוא לתיבת ה' כמו (שופטים ה כג) לעזרת ה' (ישעיה ט יח) בעברת ה' (קהלת ג יח) על דברת בני האדם ולשון וזמרת לשון (ויקרא כה ד) לא תזמר (ישעיה כה ה) זמיר עריצים לשון כסוח וכריתה עזו ונקמתו של אלהינו היה לנו לישועה ואל תתמה על לשון ויהי שלא נאמר היה שיש לנו כמה מקראות מדברים בלשון זה וזה דגמתו (מלכים א ו ה) את קירות הבית סביב להיכל ולדביר ויעש צלעות סביב היה לו לומר עשה צלעות סביב וכן בדברי הימים (דברי הימים ב' י יז) ובני ישראל היושבים בערי יהודה וימלך עליהם רחבעם היה לו לומר מלך עליהם רחבעם (במד' יד טז) מבלתי יכולת ה' וגו' וישחטם היה לו לומר שחטם (שם לו לז) והאנשים אשר שלח משה וגו' וימתו מתו היה לו לומר (שמות ט כא) ואשר לא שם לבו אל דבר ה' ויעזב היה לו לומר עזב זה אלי בכבודו נגלה עליהם והיו מראין אותו באצבע ראתה שפחה על הים מה שלא ראו נביאים ואנוהו אנקלוס תרגם לשון נוה (ישעיה לג כ) נוה שאנן (שם סה י) לנוה צאן דבר אחר ואנוהו לשון נוי אספר נויו ושבחו לבאי עולם כגון (שיר השירים ה ט י) מה דודך מדוד דודי צח ואדום וכל הענין אלהי אבי הוא זה וארוממנהו אלהי אבי לא אני תחלת הקדשה אלא מחזקת ועומדת לי הקדשה ואלהותו עלי מימי אבותי  {ג} ה' איש מלחמה בעל מלחמות כמו (רות א ג) איש נעמי וכל איש ואישך מתרגמין בעל וכן (מלכים א' ב ב) וחזקת והיית לאיש לגבור ה' שמו מלחמותיו לא בכלי זין אלא בשמו הוא נלחם כמו שאמר דוד (שמואל א' יז מה) ואנכי בא אליך בשם ה' צבאות דבר אחר ה' שמו אף בשעה שהוא נלחם ונוקם מאויביו אוחז הוא במדתו לרחם על ברואיו ולזון את כל באי עולם ולא כמדת מלכי אדמה כשהוא עוסק במלחמה פונה עצמו מכל עסקיו ואין בו כח לעשות זו וזו  {ד} ירה בים שדי בימא שדי לשון יריה וכן הוא אומר (שמות יט יג) או ירה יירה או אשתדאה ישתדי והתי''ו משמשת באלו במקום יתפעל ומבחר שם דבר כמו (ויקרא טו ט) מרכב (שם ד) משכב (שמות יב טז) מקרא קדש טבעו אין טביעה אלא במקום טיט כמו (תהלים סט ג) טבעתי ביון מצולה (ירמיה לח ו) ויטבע ירמיהו בטיט מלמד שנעשה הים טיט לגמול להם כמדתם ששעבדו את ישראל בחומר ובלבנים  {ה} יכסימו כמו יכסום והיו''ד האמצעית יתרה בו ודרך המקראות בכך כמו (דברים ח יג) ובקרך וצאנך ירבין (תהלים לו ט) ירוין מדשן ביתך והיו''ד ראשונה שמשמעה לשון עתיד כך פרשהו טבעו בים סוף כדי שיחזרו המים ויכסו אותן יכסימו אין דומה לו במקרא בנקדתו ודרכו להיות נקוד יכסימו במלאפו''ם כמו אבן ובמקום אחר (פסוק י) צללו כעופרת ובמקום אחר (פסוק ז) יאכלמו כקש הרשעים כקש הולכים ומטרפין עולין ויורדין בינונים כאבן והכשרים כעופרת שנחו מיד  {ו} ימינך ימינך שתי פעמים כשישראל עושין את רצונו של מקום השמאל נעשית ימין ימינך ה' נאדרי בכח להציל את ישראל וימינך השנית תרעץ אויב ולי נראה אותה ימין עצמה תרעץ אויב מה שאי אפשר לאדם לעשות שתי מלאכות ביד אחת ופשוטו של מקרא ימינך הנאדרת בכח מה מלאכתה ימינך היא תרעץ אויב וכמה מקראות דגמתו (תהלים צב י) כי הנה אויביך ה' כי הנה אויביך יאבדו (תהלים צד ג) עד מתי רשעים ה' עד מתי רשעים יעלזו (תהלים צג ג) נשאו נהרות ה' נשאו נהרות קולם (תהלים קטו א) לא לנו ה' לא לנו (הושע ב כג) אענה נאם ה' אענה את השמים (שופטים ה ג) אנכי לה' אנכי אשירה (תהלים קכד א ב) לולי ה' וכו' לולי ה' שהיה לנו בקום עלינו אדם (שופטים ה יב) עורי עורי דבורה עורי עורי דברי שיר (ישעי' כו ו) תרמסנה רגל רגלי עני (תהלים קלו כא כב) ונתן ארצם לנחלה וכו' נחלה לישראל נאדרי היו''ד יתרה כמו (איכה א א) רבתי עם שרתי במדינות (בראשית לא לט) גנבתי יום תרעץ אויב תמיד היא רועצת ומשברת האויב ודומה לו (שופטים י ח) וירעצו וירוצצו את בני ישראל בשופטים דבר אחר ימינך הנאדרת בכח היא משברת ומלקה אויב  {ז} וברב גאונך אם היד בלבד רועצת האויב כשהוא מרומם ברוב גאונו אז יהרס קמיו ואם ברוב גאונו לבד אויביו נהרסים קל וחומר כששלח בם חרון אף יאכלמו תהרס תמיד אתה הורס קמיך הקמים נגדך ומי הם הקמים כנגדו אלו הקמים על ישראל וכן הוא אומר (תהל' פג ג) כי הנה אויביך יהמיון ומה היא ההמיה (שם ב) על עמך יערימו סוד ועל זה קורא אותם אויביו של מקום  {ח} וברוח אפיך היוצא משני נחירים של אף דבר הכתוב כביכול בשכינה דגמת מלך בשר ודם כדי להשמיע אזן הבריות כפי ההוה שיוכלו להבין דבר כשאדם כועס יוצא רוח מנחיריו וכן (תהלים יח ט) עלה עשן באפו וכן (איוב ד ט) ומרוח אפו יכלו וזהו שאמר (ישעיה מח ט) למען שמי אאריך אפי כשזעפו נח נשמתו ארכה וכשהוא כועס נשמתו קצרה (שם) ותהלתי אחטם לך ולמען תהלתי אשים חטם באפי לסתום נחירי בפני האף והרוח שלא יצאו לך בשבילך אחטם כמו נאקה בחטם במסכת שבת (דף נא ב) כך נראה בעיני וכל אף וחרון שבמקרא אני אומר כן (דברים ז ד) חרה אף כמו (איוב ל ל) ועצמי חרה מני חרב לשון שרפה ומוקד שהנחירים מתחממים ונחרים בעת הקצף וחרון מגזרת חרה כמו רצון מגזרת רצה וכן חמה לשון חמימות על כן הוא אומר (אסתר א יב) וחמתו בערה בו ובנוח החמה אומר נתקררה דעתו נערמו מים אנקלוס תרגם לשון ערמימות ולשון צחות המקרא כמו (שיר השירים ז ג) ערמת חטים ונצבו כמו נד יוכיח נערמו מים ממוקד רוח שיצא מאפיך יבשו המים והם נעשו כמין גלים וכריות של ערמה שהם גבוהים כמו נד כתרגומו כשור כחומה נד לשון צבור וכנוס כמו (ישעיה יז יא) נד קציר ביום נחלה (תהלים לג ז) כונס כנד לא כתיב כנאד אלא כנד ואלו היה כנד כמו כנאד וכונס לשון הכנסה היה לו לכתוב מכנס כבנאד מי הים אלא כונס לשון אוסף וצובר הוא וכן (יהושע ג טז) קמו נד אחד (שם יג) ויעמדו נד אחד ואין לשון קימה ועמידה בנאדות אלא בחומות וצבורים ולא מצינו נאד נקוד אלא במלאפו''ם כמו (תהלים נו ט) שימה דמעתי בנאדך (שופטים ד יט) את נאד החלב קפאו כמו (איוב י י) וכגבנה תקפיאני שהקשו ונעשו כאבנים והמים זורקים את המצרים על האבן בכח ונלחמים בם בכל מיני קושי בלב ים בחזק הים ודרך המקראות לדבר כן (דברים ד יא) עד לב השמים (שמואל ב' יח יד) בלב האלה לשון עיקרו ותקפו של דבר  {ט} אמר אויב לעמו כשפיתם בדברים ארדוף ואשיגם ואחלק שלל עם שרי ועבדי תמלאמו תתמלא מהם נפשי רוחי ורצוני ואל תתמה על תבה המדברת בשתים תמלאמו תמלא מהם יש הרבה כלשון הזה (שופטים א טו) כי ארץ הנגב נתתני כמו נתת לי (בראשית לז ד) ולא יכלו דברו לשלום כמו דבר עמו (ירמיה י כ) בני יצאוני כמו יצאו ממני (איוב לא לז) מספר צעדי אגידנו כמו אגיד לו אף כאן תמלאמו תמלא נפשי מהם אריק חרבי אשלוף ועל שם שהוא מריק את התער בשליפתו ונשאר ריק נופל בו לשון הרקה כמו (בראשית מב לה) מריקים שקיהם (ירמיה מח יב) וכליו יריקו ואם תאמר אין לשון ריקות נופל על היוצא אלא על התיק ועל השק ועל הכלי שיצא ממנה אבל לא על החרב ועל היין ולדחוק ולפרש אריק חרבי כלשון (בראשית יד יד) וירק את חניכיו אזדיין בחרבי מצינו הלשון מוסב אף על היוצא (שיר השירים א ג) שמן תורק (ירמיה מח יא) ולא הורק מכלי אל כלי לא הורק הכלי אין כתיב כאן אלא לא הורק היין מכלי אל כלי מצינו הלשון מוסב על היין וכן (יחזקאל כח ז) והריקו חרבותם על יפי חכמתך דחירם תורישמו לשון רישות ודלות כמו (שמואל א' ב ז) מוריש ומעשיר  {י} נשפת לשון הפחה וכן (ישעיה מ כד) וגם נשף בהם צללו שקעו עמקו לשון (תהלים סט ג) מצולה כעופרת אבר פלו''ם בלעז  {יא} באלם בחזקים כמו (יחזקאל יז יג) ואת אילי הארץ לקח (תהלים כב כ) אילותי לעזרתי חושה נורא תהלת יראוי מלהגיד תהלותיו פן ימעטו כמו שכתוב (שם סה ב) לך דמיה תהלה  {יב} נטית ימינך כשהקדוש ברוך הוא נוטה ידו הרשעים כלים ונופלים לפי שהכל נתון בידו נופלים בהטיתה וכן הוא אומר (ישעיה לא ג) וה' יטה ידו וכשל עוזר ונפל עזר משל לכלי זכוכית הנתונים בידי אדם מטה ידו מעט והן נופלין ומשתברין תבלעמו ארץ מכאן שזכו לקבורה בשכר שאמרו (לעיל ט כז) ה' הצדיק  {יג} נהלת לשון מנהל ואונקלוס תרגם לשון נושא וסובל ולא דקדק לפרש אחר לשון העברית  {יד} ירגזון מתרגזין ישבי פלשת מפני שהרגו את בני אפרים שמהרו את הקץ ויצאו בחזקה כמפורש בדברי הימים (דברי הימים א' ז כא) והרגום אנשי גת  {טו} אלופי אדום אילי מואב והלא לא היה להם לירא כלום שהרי לא עליהם הולכים אלא מפני אנינות שהיו מתאוננים ומצטערים על כבודם של ישראל נמגו נמסו כמו (תהלים סה יא) ברביבים תמגגנה אמרו עלינו הם באים לכלותינו ולירש את ארצנו  {טז} תפל עליהם אימתה על הרחוקים ופחד על הקרובים כענין שנאמר (יהושע ב י) כי שמענו את אשר הוביש וגו' עד יעבר עד יעבר כתרגומו קנית חבבת משאר אמות כחפץ הקנוי בדמים יקרים שחביב על האדם  {יז} תבאמו נתנבא משה שלא יכנס לארץ לכך לא נאמר תביאנו מכון לשבתך מקדש של מטה מכון כנגד כסא של מעלה אשר פעלת מקדש הטעם עליו זקף גדול להפרידו מתבת השם של אחריו המקדש אשר כוננו ידיך ה' חביב בית המקדש שהעולם נברא ביד אחת שנאמר (ישע' מח יג) אף ידי יסדה ארץ ומקדש בשתי ידים ואימתי יבנה בשתי ידים בזמן שה' ימלך לעלם ועד לעתיד לבא שכל המלוכה שלו  {יח} לעלם ועד לשון עולמות הוא והוי''ו בו יסוד לפיכך היא פתוחה אבל (ירמיה כט כג) ואנכי היודע ועד שהוי''ו בו שמוש קמוצה היא  {יט} כי בא סוס פרעה כאשר בא  {כ} ותקח מרים הנביאה היכן נתנבאה כשהיתה אחות אהרן קדם שנלד משה אמרה עתידה אמי שתלד בן וכו' כדאיתא בסוטה (דף יג א) דבר אחר אחות אהרן לפי שמסר נפשו עליה כשנצטרעה נקראת על שמו את התף כלי של מיני זמר בתפים ובמחלת מבטחות היו צדקניות שבדור שהקדוש ברוך הוא עושה להם נסים והוציאו תפים ממצרים  {כא} ותען להם מרים משה אמר שירה לאנשים הוא אומר והם עונין אחריו ומרים אמרה שירה לנשים  {כב} ויסע משה הסיען בעל כרחם שעטרו מצרים סוסיהם בתכשיטי זהב וכסף ואבנים טובות והיו ישראל מוצאין אותם בים וגדולה היתה בזת הים מבזת מצרים שנאמר (שיר השירים א יא) תורי זהב נעשה לך עם נקדות הכסף לפיכך הצרך להסיען בעל כרחם  {כג} ויבאו מרתה כמו למרה ה''א בסוף תבה במקום למ''ד בתחלתה והתי''ו היא במקום ה''א הנשרשת בתיבת מרה ובסמיכתה כשהיא נדבקת לה''א שהוא מוסיף במקום הלמ''ד תהפך הה''א של שרש לתי''ו וכן כל ה''א שהיא שרש בתבה תתהפך לתי''ו בסמיכתה כמו (ישעיה כז ד) חמה אין לי (אסתר א יב) וחמתו בערה בו הרי ה''א של שרש נהפכת לתי''ו מפני שנסמכת אל הו''ו הנוספת וכן (ויקרא כה מד) עבד ואמה (בראשית ל ג) הנה אמתי בלהה (שם ב ז) לנפש חיה (איוב לג כ) וזהמתו חיתו לחם (שופטים ד ה) בין הרמה (שמואל א' ז יז) ותשובתו הרמתה  {כד} וילנו לשון נפעל הוא וכן התרגום לשון נפעל הוא ואתרעמו כן דרך לשון תלנה להסב הדבור אל האדם מתלונן מתרועם ולא אמר לונן רועם וכן יאמר הלועז דיקומפליינש''ט שי''י מוסב הדבור אליו באמרו שי''י עצמו  {כה} שם שם לו במרה נתן להם מקצת פרשיות של תורה שיתעסקו בהם שבת ופרה אדמה ודינין ושם נסהו לעם וראה קשי ערפן שלא נמלכו במשה בלשון יפה בקש עלינו רחמים שיהיה לנו מים לשתות אלא נתלוננו  {כו} אם שמוע תשמע זו קבלה שיקבלו עליהם תעשה היא עשיה והאזנת תטה אזנים לדקדק בהם כל חקיו דברים שאינן אלא גזרת מלך בלא שום טעם ויצר הרע מקנטר עליהם מה אסור באלו למה נאסרו כגון לבישת כלאים ואכילת חזיר ופרה אדמה וכיוצא בהם לא אשים עליך ואם אשים הרי היא כלא הושמה כי אני ה' רופאך זהו מדרשו ולפי פשוטו כי אני ה' רופאך ומלמדך תורה ומצות למען תנצל מהם כרופא הזה האומר לאדם אל תאכל דבר זה פן יביאך לידי חולי זה וכן הוא אומר (משלי ג ח) רפאות תהי לשרך  {כז} שתים עשרה עינת מים כנגד שנים עשר שבטים נזדמנו להם ושבעים תמרים כנגד שבעים זקנים     {א} בחמשה עשר יום נתפרש היום של חניה זו לפי שבו ביום כלתה החררה שהוציאו ממצרים והצרכו למן למדנו שאכלו משירי הבצק משירי המצה ששים ואחת סעודות וירד להם מן בששה עשר באיר ויום ראשון בשבת היה כדאיתא במסכת שבת (דף פז ב)  {ב} וילונו לפי שכלה הלחם  {ג} מי יתן מותנו שנמות ואינו שם דבר כמו מותנו אלא כמו עשותנו חנותנו שובנו לעשות אנחנו לחנות אנחנו למות אנחנו ותרגומו לוי דמיתנא כמו (במדבר יד ב) לו מתנו הלואי והיינו מתים  {ד} דבר יום ביומו צורך אכילת יום ילקטו ביומו ולא ילקטו היום לצורך מחר למען אנסנו הילך בתורתי אם ישמרו מצות התלויות בו שלא יותירו ממנו ולא יצאו בשבת ללקוט  {ה} והיה משנה ליום ולמחרת משנה על שהיו רגילים ללקוט יום יום של שאר ימות השבוע ואומר אני אשר יביאו והיה משנה לאחר שיביאו ימצאו משנה במדידה על אשר ילקטו וימדו יום יום וזהו (להלן פסוק כב) לקטו לחם משנה בלקיטתו היה נמצא לחם משנה וזהו (להלן פסוק כט) על כן הוא נותן לכם ביום הששי לחם יומים נותן לכם ברכה פוישו''ן שפע בבית למלאות העמר פעמים ללחם יומים  {ו} ערב כמו לערב וידעתם כי ה' הוציא אתכם מארץ מצרים לפי שאמרתם לנו כי הוצאתם אותנו תדעו כי לא אנחנו המוציאים אלא ה' הוציא אתכם שיגיז לכם את השליו  {ז} ובקר וראיתם לא על הכבוד שנאמר (להלן פסוק י) והנה כבוד ה' נראה בענן נאמר אלא כך אמר להם ערב וידעתם כי היכולת בידו לתן תאותכם ובשר יתן אך לא בפנים מאירות יתננה לכם כי שלא כהוגן שאלתם אותו ומכרס מלאה והלחם ששאלתם לצורך בירידתו לבקר תראו את כבוד אור פניו שיורידהו לכם דרך חבה בבקר שיש שהות להכינו וטל מלמעלה וטל מלמטה כמנח בקפסא את תלנתיכם על ה' כמו אשר על ה' ונחנו מה מה אנחנו חשובין כי תלינו עלינו שתרעימו עלינו את הכל את בניכם ונשיכם ובנותיכם וערב רב ועל כרחי אני זקוק לפרש תלינו בלשון תפעילו מפני דגשותו וקריתו שאלו היה רפה הייתי מפרשו בלשון תפעלו כמו (שמות יז ג) וילן העם על משה או אם היה דגוש ואין בו יו''ד ונקרא תלונו הייתי מפרשו לשון תתלוננו עכשיו הוא משמע תלינו את אחרים כמו במרגלים (במדבר יד לו) וילינו עליו את כל העדה  {ח} בשר לאכל ולא לשבע למדה תורה דרך ארץ שאין אוכלין בשר לשבע ומה ראה להוריד לחם בבקר ובשר בערב לפי שהלחם שאלו כהוגן שאי אפשר לו לאדם בלא לחם אבל בשר שאלו שלא כהוגן שהרבה בהמות היו להם ועוד שהיה אפשר להם בלא בשר לפיכך נתן להם בשעת טרח שלא כהוגן אשר אתם מלינם עליו את האחרים השומעים אתכם מתלוננים  {ט} קרבו למקום שהענן ירד  {יג} השלו מין עוף ושמן מאד היתה שכבת הטל הטל שוכב על המן ובמקום אחר הוא אומר (במדבר יא ט) וברדת הטל וגו' הטל יורד על הארץ והמן יורד עליו וחוזר ויורד טל עליו והרי הוא כמנח בקפסא  {יד} ותעל שכבת הטל וגו' כשהחמה זורחת עולה הטל שעל המן לקראת החמה כדרך טל עולה לקראת החמה אף אם תמלא שפופרת של ביצה טל ותסתום את פיה ותניחה בחמה היא עולה מאליה באויר ורבותינו דרשו שהטל עולה מן הארץ באויר וכעלות שכבת הטל נתגלה המן וראו והנה על פני המדבר וגו' דק דבר דק מחספס מגלה ואין דומה לו במקרא ויש לפרש מחספס לשון חפיסא ודלוסקמא שבלשון משנה כשנתגלה משכבת הטל ראו שהיה דבר דק מחספס בתוכו בין שתי שכבות הטל ואונקלוס תרגם מקלף לשון (בראשית ל לז) מחשוף הלבן ככפר כפור ייליד''ה בלע''ז דעדק כגיר (ישעיה כז ט) כאבני גיר והוא מין צבע שחור כדאמרינן גבי כסוי הדם (חולין פח ב) הגיר והזרניך דעדק כגיר כגלידא על ארעא דק היה כגיר ושוכב מגלד כקרח על הארץ וכן פרוש דק ככפור שטוח קלוש ומחבר כגליד דק טינבי''ש בלעז שהיה מגליד גלד דק מלמעלה וכגיר שתרגם אנקלוס תוספת הוא על לשון העברית ואין לו תבה בפסוק  {טו} מן הוא הכנת מזון הוא כמו (דניאל א ה) וימן להם המלך כי לא ידעו מה הוא שיקראוהו בשמו  {טז} עמר שם מדה מספר נפשתיכם כפי מנין נפשות שיש לאיש באהלו תקחו עמר לכל גלגלת  {יז} המרבה והממעיט יש שלקטו הרבה ויש שלקטו מעט וכשבאו לביתם ומדדו בעומר איש איש מה שלקטו ומצאו שהמרבה ללקוט לא העדיף על עמר לגלגלת אשר באהלו והממעיט ללקוט לא מצא חסר מעומר לגלגלת וזהו נס גדול שנעשה בו  {כ} ויותרו אנשים דתן ואבירם וירם תולעים לשון רמה ויבאש הרי זה מקרא הפוך שתחלה הבאיש ולבסוף התליע כענין שנאמר (פסוק כד) ולא הבאיש ורמה לא היתה בו וכן דרך כל המתליעים  {כא} וחם השמש ונמס הנשאר בשדה נמוח (י''ג נמוח) ונעשה נחלים ושותין ממנו אילים וצבאים ואמות העולם צדין מהם וטועמין בהם טעם מן ויודעין מה שבחן של ישראל ותרגומו של נמס פשר לשון פושרין על ידי השמש מתחמם ומפשיר דישטיפרי''ר ודגמתו בסנהדרין סז בסוף ארבע מיתות  {כב} לקטו לחם משנה כשמדדו את לקיטתם באהליהם מצאו כפלים שני העמר לאחד ומדרש אגדה לחם משנה משנה אותו היום נשתנה לשבח בריחו וטעמו ויגידו למשה שאלוהו מה היום מיומים ומכאן יש ללמוד שעדין לא הגיד להם משה פרשת שבת שנצטוה לומר להם (פסוק ה) והיה ביום הששי והכינו וגו' עד ששאלו את זאת אמר להם (פסוק כג) הוא אשר דבר ה' שנצטויתי לומר לכם ולכך ענשו הכתוב שאמר לו (פסוק כח) עד אנה מאנתם ולא הוציאו מן הכלל  {כג} את אשר תאפו אפו מה שאתם רוצים לאפות בתנור אפו היום הכל לשני ימים ומה שאתם צריכים לבשל ממנו במים בשלו היום לשון אפיה נופל בלחם ולשון בשול בתבשיל למשמרת לגניזה  {כה} ויאמר משה אכלהו היום כי שבת היום שחרית שהיו רגילים לצאת וללקוט באו לשאול אם נצא אם לאו אמר להם את שבידכם אכלו לערב חזרו לפניו ושאלוהו מהו לצאת אמר להם שבת היום ראה אותם דואגים שמא פסק המן ולא ירד עוד אמר להם היום לא תמצאהו מה תלמוד לומר היום היום לא תמצאהו אבל מחר תמצאהו  {כו} וביום השביעי שבת שבת הוא המן לא יהיה בו ולא בא הכתוב אלא לרבות יום הכפורים וימים טובים  {כח} עד אנה מאנתם משל הדיוט הוא בהדי הוצא לקי כרבא על ידי הרשעים מתגנין הכשרין  {כט} ראו בעיניכם כי ה' בכבודו מזהיר אתכם על השבת שהרי נס נעשה בכל ערב שבת לתת לכם לחם יומים שבו איש תחתיו מכאן סמכו חכמים ארבע אמות ליוצא חוץ לתחום אל יצא איש ממקמו אלו אלפים אמה של תחום שבת ולא במפורש שאין תחומין אלא מדברי סופרים ועיקרו של מקרא על לוקטי המן נאמר  {לא} והוא כזרע גד לבן עשב ששמו אליינדר''א כוסבר וזרע שלו עגול ואינו לבן והמן היה לבן ואינו נמשל לזרע גד אלא לענין העגול כזרע גד היה והוא לבן כצפיחת בצק שמטגנין אותו בדבש וקורין לו אסקריטון בלשון משנה והוא תרגום של אנקלוס  {לב} למשמרת לגניזה לדרתיכם בימי ירמיהו כשהיה ירמיהו מוכיחם למה אין אתם עוסקים בתורה והם אומרים נניח מלאכתנו ונעסוק בתורה מהיכן נתפרנס הוציא להם צנצנת המן ואמר להם (ירמיה ב לא) הדור אתם ראו דבר ה' שמעו לא נאמר אלא ראו בזה נתפרנסו אבותיכם הרבה שלוחין יש לו למקום להכין מזון ליראיו  {לג} צנצנת צלוחית של חרס כתרגומו והנח אתו לפני ה' לפני הארון ולא נאמר מקרא זה עד שנבנה אהל מועד אלא שנכתב כאן בפרשת המן  {לה} ארבעים שנה והלא חסר שלשים יום שהרי בחמשה עשר באיר ירד להם המן תחלה ובחמשה עשר בניסן פסק שנאמר (יהושע ה יב) וישבת המן ממחרת אלא מגיד שהעוגות שהוציאו ישראל ממצרים טעמו בהם טעם מן אל ארץ נושבת לאחר שעברו את הירדן שאותה שבעבר הירדן מישבת וטובה שנאמר (דברים ג כה) אעברה נא ואראה את הארץ הטובה אשר בעבר הירדן ותרגום של נושבת יתבתא רצה לומר מישבת אל קצה ארץ כנען בתחלת הגבול קדם שעברו את הירדן והוא ערבות מואב נמצאו מכחישין זה את זה אלא בערבות מואב כשמת משה בשבעה באדר פסק המן מלירד ונסתפקו ממן שלקטו בו ביום עד שהקריבו העמר בששה עשר בניסן שנאמר (יהושע ה יא) ויאכלו מעבור הארץ ממחרת הפסח  {לו} עשרית האיפה האיפה שלש סאין והסאה ששה קבין והקב ארבעה לוגין והלוג שש ביצים נמצא עשירית האיפה ארבעים ושלש ביצים וחמש ביצה והוא שעור לחלה ולמנחות     {ב} מה תנסון לומר היוכל לתת מים בארץ ציה  {ד} עוד מעט אם אמתין עוד מעט וסקלני  {ה} עבר לפני העם וראה אם יסקלוך למה הוצאת לעז על בני וקח אתך מזקני ישראל לעדות שיראו שעל ידך המים יוצאים מן הצור ולא יאמרו מעינות היו שם מימי קדם ומטך אשר הכית בו את היאר מה תלמוד לומר אשר הכית בו את היאור אלא שהיו ישראל אומרים על המטה שאינו מוכן אלא לפרענות בו לקה פרעה ומצרים כמה מכות במצרים ועל הים לכן נאמר אשר הכית בו את היאר יראו עתה שאף לטובה הוא מוכן  {ו} והכית בצור על הצור לא נאמר אלא בצור מכאן שהמטה היה של מין דבר חזק ושמו סנפרינון והצור נבקע מפניו  {ח} ויבא עמלק וגו' סמך פרשה זו למקרא זה לומר תמיד אני ביניכם ומזמן לכל צרכיכם ואתם אומרים (פסוק ז) היש ה' בקרבנו אם אין חייכם שהכלב בא ונושך אתכם ואתם צועקים אלי ותדעון היכן אני משל לאדם שהרכיב בנו על כתפו ויצא לדרך היה אותו הבן רואה חפץ ואומר אבא טול חפץ זה ותן לי והוא נותן לו וכן שניה וכן שלישית פגעו באדם אחד אמר לו אותו הבן ראית את אבא אמר לו אביו אינך יודע היכן אני השליכו מעליו ובא הכלב ונשכו  {ט} בחר לנו לי ולך השוהו לו מכאן אמרו יהי כבוד תלמידך חביב עליך כשלך וכבוד חברך כמורא רבך מנין שנאמר (במדבר יב יא) ויאמר אהרן אל משה בי אדני והלא אהרן גדול מאחיו היה ועושה את חברו כרבו ומורא רבך כמורא שמים מנין שנאמר (שם יא כח) אדני משה כלאם כלם מן העולם חייבין הם כליה המורדים בך כאלו מרדו בהקדוש ברוך הוא וצא הלחם צא מן הענן והלחם בו מחר בעת המלחמה אנכי נצב בחר לנו אנשים גבורים ויראי חטא שתהא זכותן מסיעתן דבר אחר בחר לנו אנשים שיודעין לבטל כשפים לפי שבני עמלק מכשפין היו  {י} ומשה אהרן וחור מכאן לתענית שצריכים שלשה לעבור לפני התבה שבתענית היו שרוים חור בנה של מרים היה וכלב בעלה  {יא} כאשר ירים משה ידו וכי ידיו של משה נוצחות היו המלחמה וכו' כדאיתא בראש השנה (כט א)  {יב} וידי משה כבדים בשביל שנתעצל במצוה ומנה אחר תחתיו נתיקרו ידיו ויקחו אהרן וחור אבן וישימו תחתיו ולא ישב לו על כר וכסת אמר ישראל שרויין בצער אף אני אהיה עמהם בצער ויהי ידיו אמונה ויהי משה ידיו באמונה פרושות השמים בתפלה נאמנה ונכונה עד בא השמש שהיו עמלקים מחשבין את השעות באצטרולוגיאה באיזו שעה הם נוצחים והעמיד להם משה חמה וערבב את השעות  {יג} ויחלש יהושע חתך ראשי גבוריו ולא השאיר אלא חלשים שבהם ולא הרגם כלם מכאן אנו למדין שעשה על פי הדבור של שכינה  {יד} כתב זאת זכרון שבא עמלק להזדוג לישראל קדם לכל האמות ושים באזני יהושע המכניס את ישראל לארץ שיצוה את ישראל לשלם לו את גמולו כאן נרמז לו למשה שיהושע מכניס את ישראל לארץ כי מחה אמחה לכך אני מזהירך כן כי חפץ אני למחותו  {טו} ויקרא שמו של מזבח ה' נסי הקדוש ברוך הוא עשה לנו כאן נס גדול לא שהמזבח קרוי ה' אלא המזכיר שמו של מזבח זוכר את הנס שעשה המקום ה' הוא נס שלנו  {טז} ויאמר משה כי יד על כס יה ידו של הקדוש ברוך הוא הרמה לשבע בכסאו להיות לו מלחמה ואיבה בעמלק עולמית ומהו כס ולא נאמר כסא ואף השם נחלק לחציו נשבע הקדוש ברוך הוא שאין שמו שלם ואין כסאו שלם עד שימחה שמו של עמלק כלו וכשימחה שמו יהיה השם שלם והכסא שלם שנאמר (תהלים ט ז) האויב תמו חרבות לנצח זהו עמלק שכתוב בו (עמוס א יא) ועברתו שמרה נצח (תהלים שם) וערים נתשת אבד זכרם המה מהו אומר אחריו (תהלים ט ח) וה' לעולם ישב הרי השם שלם (תהלים שם) כונן למשפט כסאו הרי כסאו שלם     {א} וישמע יתרו מה שמועה שמע ובא קריעת ים סוף ומלחמת עמלק יתרו שבע שמות נקראו לו רעואל יתר יתרו חובב חבר קני פוטיאל יתר על שם שיתר פרשה אחת בתורה (להלן פסוק כא) ואתה תחזה יתרו לכשנתגיר וקים המצות הוסיפו לו אות אחת על שמו חובב שחבב את התורה וחובב הוא יתרו שנאמר (שופטים ד יא) מבני חובב חותן משה ויש אומרים רעואל אביו של יתרו היה ומה הוא אומר (שמות ב יח) ותבאנה אל רעואל אביהן שהתינוקות קורין לאבי אביהן אבא בספרי חתן משה כאן היה יתרו מתכבד במשה אני חותן המלך ולשעבר היה משה תולה הגדלה בחמיו שנאמר (שמות ד יח) וישב אל יתר חותנו למשה ולישראל שקול משה כנגד כל ישראל את כל אשר עשה להם בירידת המן ובבאר ובעמלק כי הוציא ה' וגו' זו גדולה על כלם  {ב} אחר שלוחיה כשאמר לו הקדוש ברוך הוא במדין (שמות ד יט) לך שוב מצרים (שם כ) ויקח משה את אשתו ואת בניו גו' ויצא אהרן לקראתו (שם כז) ויפגשהו בהר האלהים אמר לו מי הם הללו אמר לו זו היא אשתי שנשאתי במדין ואלו בני אמר לו והיכן אתה מוליכן אמר לו למצרים אמר לו על הראשונים אנו מצטערים ואתה בא להוסיף עליהם אמר לה לכי אל בית אביך נטלה שני בניה והלכה לה  {ד} ויצלני מחרב פרעה כשגלו דתן ואבירם על דבר המצרי ובקש להרג את משה נעשה צוארו כעמוד של שיש  {ה} אל המדבר אף אנו יודעין שבמדבר היו אלא בשבחו של יתרו דבר הכתוב שהיה יושב בכבודו של עולם ונדבו לבו לצאת אל המדבר מקום תהו לשמוע דברי תורה  {ו} ויאמר אל משה על ידי שליח אני חתנך יתרו וגו' אם אין אתה יוצא בגיני צא בגין אשתך ואם אין אתה יוצא בגין אשתך צא בגין שני בניה  {ז} ויצא משה כבוד גדול נתכבד יתרו באותה שעה כיון שיצא משה יצא אהרן נדב ואביהוא ומי הוא שראה את אלו יוצאין ולא יצא וישתחו וישק לו איני יודע מי השתחוה למי כשהוא אומר איש לרעהו מי הקרוי איש זה משה שנאמר (במדבר יב ג) והאיש משה  {ח} ויספר משה לחתנו למשוך את לבו לקרבו לתורה את כל התלאה שעל הים ושל עמלק התלאה למ''ד אל''ף מן היסוד של התבה והתי''ו הוא תקון ויסוד הנופל ממנו לפרקים וכן תרומה תנופה תקומה תנואה  {ט} ויחד יתרו וישמח יתרו זהו פשוטו ומדרשו נעשה בשרו חדודין חדודין מצר על אבוד מצרים הינו דאמרי אינשי גיורא עד עשרה דרי לא תבזי ארמאה באפיה על כל הטובה טובת המן והבאר והתורה ועל כלן אשר הצילו מיד מצרים עד עכשיו לא היה עבד יכול לברוח ממצרים שהיתה הארץ מסגרת ואלו יצאו ששים רבוא  {י} אשר הציל אתכם מיד מצרים אמה קשה ומיד פרעה מלך קשה מתחת יד מצרים כתרגומו לשון רדוי ומרות היד שהיו מכבידים עליהם היא העבודה  {יא} עתה ידעתי מכירו הייתי לשעבר ועכשיו ביותר מכל האלהים מלמד שהיה מכיר בכל עבודה זרה שבעולם שלא הניח עבודה זרה שלא עבדה כי בדבר אשר זדו עליהם כתרגומו במים דמו לאבדם והם נאבדו במים אשר זדו אשר הרשיעו ורבותינו דרשוהו לשון (בראשית כה כט) ויזד יעקב נזיד בקדרה אשר בשלו בה נתבשלו  {יב} עלה כמשמעה שהיא עולה כליל וזבחים שלמים ויבא אהרן וגו' ומשה היכן הלך והלא הוא שיצא לקראתו וגרם לו את כל הכבוד אלא שהיה עומד ומשמש לפניהם לפני האלהים מכאן שהנהנה מסעודה שתלמידי חכמים מסבין בה כאלו נהנה מזיו השכינה  {יג} ויהי ממחרת מוצאי יום הכפורים היה כך שנינו בספרי ומהו ממחרת למחרת רדתו מן ההר ועל כרחך אי אפשר לומר אלא ממחרת יום הכפורים שהרי קודם מתן תורה אי אפשר לומר (פסוק טז) והודעתי את חקי וגו' ומשנתנה תורה עד יום הכפורים לא ישב משה לשפוט את העם שהרי בשבעה עשר בתמוז ירד ושבר את הלוחות ולמחר עלה בהשכמה ושהה שמונים יום וירד ביום הכפורים ואין פרשה זו כתובה כסדר שלא נאמר ויהי ממחרת עד שנה שניה אף לדברי האומר יתרו קדם מתן תורה בא שלוחו אל ארצו לא היה אלא עד שנה שניה שהרי נאמר כאן (פסוק כז) וישלח משה את חתנו ומצינו במסע הדגלים שאמר לו משה (במדבר י כט) נוסעים אנחנו אל המקום וגו' (שם לא) אל נא תעזוב אותנו ואם זו קדם מתן תורה מששלחו והלך היכן מצינו שחזר ואם תאמר שם לא נאמר יתרו אלא חובב ובנו של יתרו היה הוא חובב הוא יתרו שהרי כתיב (שופטים ד יא) מבני חובב חותן משה וישב משה וגו' ויעמד העם יושב כמלך וכלן עומדים והקשה הדבר ליתרו שהיה מזלזל בכבודן של ישראל והוכיחו על כך שנאמר (פסוק יד) מדוע אתה יושב לבדך וכלם נצבים מן הבקר עד הערב אפשר לומר כן אלא כל דין שדן דין אמת לאמתו אפלו שעה אחת מעלה עליו הכתוב כאלו עוסק בתורה כל היום וכאלו נעשה שותף להקדוש ברוך הוא במעשה בראשית שנאמר בו (בראשית א ה) ויהי ערב ויהי בקר יום אחד  {טו} כי יבא כמו כי בא לשון הוה לדרש אלהים כתרגומו למתבע אלפן לשאול תלמוד מפי הגבורה  {טז} כי יהיה להם דבר בא מי שיהיה לו דבר בא אלי  {יז} ויאמר חתן משה דרך כבוד קוראו הכתוב חותנו של מלך  {יח} נבל תבל כתרגומו ולשונו לשון כמישה פליישטרי''ר בלעז כמו (ירמיה ח יג) והעלה נבל (ישעיה לד ד) כנבול עלה מגפן וגו' שהוא כמוש על ידי חמה ועל ידי קרח וכחו תש ונלאה גם אתה לרבות אהרן וחור ושבעים זקנים כי כבד ממך כבדו רב יותר מכחך  {יט} איעצך ויהי אלהים עמך בעצה אמר לו צא המלך בגבורה היה אתה לעם מול האלהים שליח ומליץ בינותם למקום ושואל משפטים מאתו את הדברים דברי ריבותם  {כא} ואתה תחזה ברוח הקדש שעליך אנשי חיל עשירים שאין צריכין להחניף ולהכיר פנים אנשי אמת אלו בעלי הבטחה שהם כדאי לסמוך על דבריהם שעל ידי כן יהיו דבריהם נשמעין שנאי בצע ששונאין את ממונם בדין כההיא דאמרינן כל דינא דמפקין ממונא מניה בדינא לאו דינא הוא שרי אלפים הם היו שש מאות שרים לשש מאות אלף שרי מאות ששת אלפים היו שרי חמשים שנים עשר אלף ושרי עשרת ששים אלף  {כב} ושפטו וידונון לשון צווי והקל מעליך דבר זה להקל מעליך והקל כמו (שמות ח יא) והכבד את לבו (מלכים ב ג כד) והכות את מואב לשון הוה  {כג} וצוך אלהים ויכלת עמד המלך בגבורה אם יצוה אותך לעשות כך תוכל עמוד ואם יעכב על ידך לא תוכל לעמוד וגם כל העם הזה אהרן נדב ואביהוא ושבעים זקנים הנלוים עתה עמך  {כו} ושפטו ודינין ית עמא יביאון מיתן ישפוטו הם כמו ישפוטו וכן (רות ב ח) לא תעבורי כמו לא תעברי ותרגומו דינין אנון מקראות העליונים הם לשון צווי לכך מתרגמין וידונון ייתון ידונון ומקראות הללו לשון עשיה  {כז} וילך לו אל ארצו לגיר בני משפחתו     {א} ביום הזה בראש חדש לא היה צריך לכתוב אלא ביום ההוא מהו ביום הזה שיהיו דברי תורה חדשים עליך כאלו היום נתנו  {ב} ויסעו מרפידים למה הצרך לחזור ולפרש מהיכן נסעו והלא כבר כתב שברפידים היו חונים בידוע שמשם נסעו אלא להקיש נסיעתן מרפידים לביאתן למדבר סיני מה ביאתן למדבר סיני בתשובה אף נסיעתן מרפידים בתשובה ויחן שם ישראל כאיש אחד בלב אחד אבל שאר כל החניות בתרעומת ובמחלוקת נגד ההר למזרחו וכל מקום שאתה מוצא נגד פנים למזרח  {ג} ומשה עלה ביום השני וכל עליותיו בהשכמה היו שנאמר (שמות לד ד) וישכם משה בבקר כה תאמר בלשון הזה וכסדר הזה לבית יעקב אלו הנשים תאמר להן בלשון רכה ותגיד לבני ישראל ענשין ודקדוקין פרש לזכרים דברים הקשין כגידין  {ד} אתם ראיתם לא מסרת היא בידכם ולא בדברים אני משגר לכם לא בעדים אני מעיד עליכם אלא אתם ראיתם אשר עשיתי למצרים על כמה עברות היו חיבין לי קדם שנזדוגו לכם ולא נפרעתי מהם אלא על ידכם ואשא אתכם זה יום שבאו ישראל לרעמסס שהיו ישראל מפזרין בכל ארץ גושן ולשעה קלה כשבאו לסע ולצאת נקבצו כלם לרעמסס ואונקלוס תרגם ואשא ונטלית יתכון כמו ואסיע אתכם תקן את הדבר דרך כבוד למעלה על כנפי נשרים כנשר הנושא גוזליו על כנפיו שכל שאר העופות נותנים את בניהם בין רגליהם לפי שמתיראין מעוף אחר שפורח על גביהם אבל הנשר הזה אינו מתירא אלא מן האדם שמא יזרוק בו חץ לפי שאין עוף אחר פורח על גביו לכך נותנן על כנפיו אומר מוטב יכנס החץ בי ולא בבני אף אני עשיתי כן (שמות יד יט) ויסע מלאך האלהים וגו' (שם כ) ויבא בין מחנה מצרים וגו' והיו מצרים זורקים חצים ואבני בליסטראות והענן מקבלם ואבא אתכם אלי כתרגומו  {ה} ועתה אם עתה תקבלו עליכם יערב לכם מכאן ואלך שכל התחלות קשות ושמרתם את בריתי שאכרות עמכם על שמירת התורה סגלה אוצר חביב כמו (קהלת ב ח) וסגלת מלכים כלי יקר ואבנים טובות שהמלכים גונזים אותם כך אתם תהיו לי סגלה משאר אמות ולא תאמרו אתם לבדכם שלי ואין לי אחרים עמכם ומה יש לי עוד שתהא חבתכם נכרת כי לי כל הארץ והם בעיני ולפני לכלום  {ו} ואתם תהיו לי ממלכת כהנים שרים כמה דאת אמר (שמואל ב' ח יח) ובני דוד כהנים היו אלה הדברים לא פחות ולא יותר  {ח} וישב משה את דברי העם וגו' ביום המחרת שהוא יום שלישי שהרי בהשכמה עלה וכי צריך היה משה להשיב אלא בא הכתוב ללמדך דרך ארץ ממשה שלא אמר הואיל ויודע מי ששלחני איני צריך להשיב  {ט} בעב הענן במעבה הענן וזהו ערפל וגם בך גם בנביאים הבאים אחריך ויגד משה ביום המחרת שהוא רביעי לחדש את דברי העם וגו' תשובה על דבר זה שמעתי מהם שרצונם לשמוע ממך אינו דומה השומע מפי השליח לשומע מפי המלך רצוננו לראות את מלכנו  {י} ויאמר ה' אל משה אם כן שמזקיקין לדבר עמם לך אל העם וקדשתם וזמנתם שיכינו עצמם היום ומחר  {יא} והיו נכנים מבדלים מאשה ליום השלישי שהוא ששה בחדש ובחמישי בנה משה את המזבח תחת ההר ושתים עשרה מצבה כל הענין האמור בפרשת ואלה המשפטים (שמות כד ד) ואין מקדם ומאחר בתורה לעיני כל העם מלמד שלא היה בהם סומא שנתרפאו כלם  {יב} והגבלת קבע להם תחומין לסימן שלא יקרבו מן הגבול והלאה לאמר הגבול אומר להם השמרו מעלות מכאן והלאה ואתה תזהירם על כך ונגע בקצהו אפלו בקצהו  {יג} ירה יירה מכאן לנסקלין שהם נדחין למטה מבית הסקילה שהיה גבוה שתי קומות יירה ישלך למטה לארץ כמו (שמות טו ד) ירה בים במשך היבל כשימשוך היובל קול ארוך הוא סימן סלוק שכינה והפסקת הקול וכיון שנסתלק הם רשאין לעלות היבל הוא שופר של איל שכן בערביא קורין לדכרא יובלא ושופר של אילו של יצחק היה  {יד} מן ההר אל העם מלמד שלא היה משה פונה לעסקיו אלא מן ההר אל העם  {טו} היו נכנים לשלשת ימים לסוף שלשה ימים הוא יום רביעי שהוסיף משה יום אחד מדעתו כדברי רבי יוסי ולדברי האומר בששה בחדש נתנו עשרת הדברות לא הוסיף משה כלום לשלשת ימים כמו (פסוק יא) ליום השלישי אל תגשו אל אשה כל שלשת ימים הללו כדי שיהו הנשים טובלות ליום השלישי ותהיינה טהורות לקבל תורה שאם ישמשו תוך שלשת ימים שמא תפלוט האשה שכבת זרע לאחר טבילתה ותחזור ותטמא אבל מששהתה שלושה ימים כבר הזרע מסריח ואינו ראוי להזריע וטהור מלטמא את הפולטת  {טז} בהית הבקר מלמד שהקדים על ידם מה שאין דרך בשר ודם לעשות כן שיהא הרב ממתין לתלמיד וכן מצינו ביחזקאל (יחזקאל ג כב) קום צא אל הבקעה וגו' (שם כג) ואקום ואצא אל הבקעה והנה שם כבוד ה' עומד  {יז} לקראת האלהים מגיד שהשכינה יצאה לקראתם כחתן היוצא לקראת כלה וזהו שנאמר (דברים לג ב) ה' מסיני בא ולא נאמר לסיני בא בתחתית ההר לפי פשוטו ברגלי ההר ומדרשו שנתלש ההר ממקומו ונכפה עליהם כגיגית  {יח} עשן כלו אין עשן זה שם דבר שהרי נקוד השי''ן פת''ח אלא לשון פעל כמו אמר שמר שמע לכך תרגומו תנן כליה ולא תרגם תננא וכל עשן שבמקרא נקודים קמ''ץ מפני שהם שם דבר הכבשן של סיד יכול ככבשן זה ולא יותר תלמוד לומר (דברים ד יא) בער באש עד לב השמים ומה תלמוד לומר כבשן לשבר את האזן מה שהיא יכולה לשמוע נותן לבריות סימן הנכר להם כיוצא בו (הושע יא י) כאריה ישאג וכי מי נתן כח בארי אלא הוא והכתוב מושלו כאריה אלא אנו מכנין ומדמין אותו לבריותיו כדי לשבר את האזן מה שיכולה לשמוע וכיוצא בו (יחזקאל מג ב) וקולו כקול מים רבים וכי מי נתן קול למים אלא הוא ואתה מכנה אותו לדמותו לבריותיו כדי לשבר את האזן  {יט} הולך וחזק מאד מנהג הדיוט כל זמן שהוא מאריך לתקע קולו מחליש וכוהה אבל כאן הולך וחזק מאד ולמה כך מתחלה לשבר אזניהם מה שיכולין לשמוע משה ידבר כשהיה משה מדבר ומשמיע הדברות לישראל שהרי לא שמעו מפי הגבורה אלא (שמות כ ב) אנכי ולא יהיה לך והקדוש ברוך הוא מסיעו לתת בו כח להיות קולו מגביר ונשמע יעננו בקול יעננו על דבר הקול כמו (מלכים א' יח כד) אשר יענה באש על דבר האש להורידו  {כ} וירד ה' על הר סיני יכול ירד עליו ממש תלמוד לומר (שמות כ יט) כי מן השמים דברתי עמכם מלמד שהרכין שמים העליונים והתחתונים והציען על גבי ההר כמצע על המטה וירד כסא הכבוד עליהם  {כא} העד בעם התרה בהם שלא לעלות בהר פן יהרסו וגו' שלא יהרסו את מצבם על ידי שתאותם אל ה' לראות ויקרבו לצד ההר ונפל ממנו רב כל מה שיפול מהם ואפלו הוא יחידי חשוב לפני רב יהרסו כל הריסה מפרדת אסיפת הבנין אף הנפרדין ממצב אנשים הורסים את המצב  {כב} וגם הכהנים אף הבכורות שהעבודה בהם הנגשים אל ה' להקריב קרבנות אף הם אל יסמכו על חשיבותם לעלות יתקדשו יהיו מזמנים להתיצב על עמדם פן יפרץ לשון פרצה יהרוג בהם ויעשה בהם פרצה  {כג} לא יוכל העם איני צריך להעיד בהם שהרי מתרין ועומדין הם היום שלשת ימים ולא יוכלו לעלות שאין להם רשות  {כד} לך רד והעד בהם שנית שמזרזין את האדם קדם מעשה וחוזרין ומזרזין אותו בשעת מעשה ועלית אתה ואהרן עמך והכהנים יכול אף הם עמך תלמוד לומר ועלית אתה אמור מעתה אתה מחצה לעצמך ואהרן מחצה לעצמו והם מחצה לעצמם משה נגש יותר מאהרן ואהרן יותר מן הכהנים והעם כל עיקר אל יהרסו את מצבם לעלות אל ה' פן יפרץ בם אף על פי שהוא נקוד חטף קמ''ץ אינו זז מגזרתו כך דרך כל תבה שנקדתה מלאפו''ם כשהיא סמוכה במקף משתנה הנקוד לחטף קמ''ץ  {כה} ויאמר אליהם התראה זו     {א} וידבר אלהים אין אלהים אלא דין לפי שיש פרשיות בתורה שאם עשאן אדם מקבל שכר ואם לאו אינו מקבל עליהם פרענות יכול אף עשרת הדברות כן תלמוד לומר וידבר אלהים דיין לפרע את כל הדברים האלה מלמד שאמר הקדוש ברוך הוא עשרת הדברות בדבור אחד מה שאי אפשר לאדם לומר כן אם כן מה תלמוד לומר עוד אנכי ולא יהיה לך שחזר ופרש על כל דבור ודבור בפני עצמו לאמר מלמד שהיו עונין על הן הן ועל לאו לאו  {ב} אשר הוצאתיך מארץ מצרים כדאי היא ההוצאה שתהיו משעבדים לי דבר אחר לפי שנגלה בים כגבור מלחמה ונגלה כאן כזקן מלא רחמים שנאמר (שמות כד י) ויראו את אלהי ישראל ותחת רגליו כמעשה לבנת הספיר זו היתה לפניו בשעת השעבוד (שם) וכעצם השמים משנגאלו הואיל ואני משתנה במראות אל תאמרו שתי רשויות הן אנכי הוא אשר הוצאתיך ממצרים ועל הים דבר אחר לפי שהיו שומעין קולות הרבה שנאמר (להלן פסוק טו) את הקולות קולות באין מארבע רוחות ומן השמים ומן הארץ אל תאמרו רשויות הרבה הן ולמה אמר לשון יחיד אלהיך לתן פתחון פה למשה ללמד סנגוריא במעשה העגל וזהו שאמר (שמות לב יא) למה ה' יחרה אפך בעמך לא להם צוית לא יהיה לכם אלהים אחרים אלא לי לבדי מבית עבדים מבית פרעה שהייתם עבדים לו או אינו אומר אלא מבית עבדים שהיו עבדים לעבדים תלמוד לומר (דברים ז ח) ויפדך מבית עבדים מיד פרעה מלך מצרים אמור מעתה עבדים למלך היו ולא עבדים לעבדים  {ג} לא יהיה לך למה נאמר לפי שנאמר (פסוק ד) לא תעשה לך אין לי אלא שלא יעשה העשוי כבר מנין שלא יקים תלמוד לומר לא יהיה לך אלהים אחרים שאינן אלהות אלא אחרים עשאום אלהים עליהם ולא יתכן לפרש אלהים אחרים זולתי שגנאי הוא כלפי מעלה לקרותם אלהות אצלו דבר אחר אלהים אחרים שהם אחרים לעובדיהם צועקים אליהם ואינן עונין אותם ודומה כאלו הוא אחר שאינו מכירו מעולם על פני כל זמן שאני קים שלא תאמר לא נצטוו על עבודה זרה אלא אותו הדור  {ד} פסל על שם שנפסל וכל תמונה תמונת כל דבר אשר בשמים  {ה} אל קנא מקנא לפרע ואינו עובר על מדתו למחול על עוון עבודה זרה כל לשון קנא אינפרינמינ''ט בלעז נותן לב לפרע לשנאי כתרגומו כשאוחזין מעשה אבותיהם בידיהם  {ו} ועשה חסד נוצר חסד שאדם עושה לשלם שכר עד לאלפים דור נמצאת מדה טובה יתרה על מדת פרענות אחת על חמש מאות שזו לארבעה דורות וזו לאלפים  {ז} לשוא (השני לשון שקר כתרגומו) כמא דתימר (שבועות כט א) אי זהו שבועת שוא נשבע לשנות את הידוע על עמוד של אבן שהוא של זהב (הראשון לשון מגן כתרגומו) זה הנשבע לחנם ולהבל על של עץ עץ ועל אבן אבן  {ח} זכור זכור ושמור בדבור אחד נאמרו וכן (שמות לא יד) מחלליה מות יומת (במדבר כח ט) וביום השבת שני כבשים וכן (דברים כב יא) לא תלבש שעטנז (שם יב) גדילים תעשה לך וכן (ויקרא יח טז) ערות אשת אחיך (דברים כה ה) יבמה יבא עליה הוא שנאמר (תהלים סב יב) אחת דבר אלהים שתים זו שמעתי זכור לשון פעול הוא כמו (ישעיה כב יג) אכול ושתו (שמואל ב ג טז) הלוך ובכה וכן פתרונו תנו לב לזכור תמיד את יום השבת שאם נזדמן לך חפץ יפה תהא מזמינו לשבת  {ט} ועשית כל מלאכתך כשתבא שבת יהא בעיניך כאלו מלאכתך עשויה שלא תהרהר אחר מלאכה  {י} אתה ובנך ובתך אלו קטנים או אינו אלא גדולים אמרת הרי כבר מזהרים הם אלא לא בא אלא להזהיר גדולים על שביתת הקטנים וזו ששנינו (שבת קכא א) קטן שבא לכבות אין שומעין לו מפני ששביתתו עליך  {יא} וינח ביום השביעי כביכול הכתיב בעצמו מנוחה ללמד המנו קל וחמר לאדם שמלאכתו בעמל וביגיעה שיהא נח בשבת ברך ויקדשהו ברכו במן לכפלו בששי לחם משנה וקדשו במן שלא היה יורד בו  {יב} למען יאריכון ימיך אם תכבד יאריכון ואם לאו יקצרון שדברי תורה נוטריקון הם נדרשין מכלל הן לאו ומכלל לאו הן  {יג} לא תנאף אין ניאוף אלא באשת איש שנאמר (ויקרא כ י) מות יומת הנואף והנואפת ואומר (יחזקאל טז לב) האשה המנאפת תחת אישה תקח את זרים לא תגנב בגונב נפשות הכתוב מדבר לא תגנבו (ויקרא יט יא) בגונב ממון או אינו אלא זה בגונב ממון ולהלן בגונב נפשות אמרת דבר הלמד מענינו מה לא תרצח לא תנאף מדבר בדבר שחייבין עליהם מיתת בית דין אף לא תגנוב דבר שחיב עליו מיתת בית דין  {טו} וכל העם ראים מלמד שלא היה בהם אחד סומא ומנין שלא היה בהם אלם תלמוד לומר (שמות יט ח) ויענו כל העם ומנין שלא היה בהם חרש תלמוד לומר (שמות כד ז) נעשה ונשמע ראים את הקולות רואין את הנשמע שאי אפשר לראות במקום אחר את הקולת (מכילתא בחדש פ''ט) היוצאין מפי הגבורה וינעו (שם) אין נוע אלא זיע ויעמדו מרחק היו נרתעין לאחוריהם שנים עשר מיל כאורך מחניהם ומלאכי השרת באין ומסיעין אותן להחזירם שנאמר (תהלים סח יג) מלכי צבאות ידדון ידדון  {יז} לבעבור נסות אתכם לגדל אתכם בעולם שיצא לכם שם באמות שהוא בכבודו נגלה עליכם נסות לשון הרמה וגדלה כמו (ישעיה סב י) הרימו נס ארים נסי (ישעיה מט כב) וכנס על הגבעה (ישעיה ל יז) שהוא זקוף ובעבור תהיה יראתו על ידי שראיתם אותו יראוי ומאים תדעו כי אין זולתו ותיראו מפניו  {יח} נגש אל הערפל לפנים משלש מחיצות חשך ענן וערפל שנאמר (דברים ד יא) וההר בוער באש עד לב השמים חשך ענן וערפל ערפל הוא עב הענן שנאמר לו (שמות יט ט) הנה אנכי בא אליך בעב הענן  {יט} כה תאמר בלשון הזה אתם ראיתם יש הפרש בין מה שאדם רואה למה שאחרים משיחין לו שמה שאחרים משיחין לו פעמים שלבו חלוק מלהאמין כי מן השמים דברתי וכתוב אחד אומר וירד ה' על הר סיני בא הכתוב השלישי והכריע ביניהם (דברים ד לו) מן השמים השמיעך את קולו ליסרך ועל הארץ הראך את אשו הגדולה כבודו בשמים ואשו וגבורתו על הארץ דבר אחר הרכין שמים ושמי השמים והציען על ההר וכן הוא אומר (תהלים יח י) ויט שמים וירד  {כ} לא תעשון אתי לא תעשון דמות שמשי המשמשים לפני במרום אלהי כסף בא להזהיר על הכרובים שאתה עושה לעמוד אתי שלא יהיו של כסף שאם שניתם לעשותם של כסף הרי הן לפני כאלהות ואלהי זהב בא להזהיר שלא יוסיף על שנים שאם עשית ארבעה הרי הן לפני כאלהי זהב לא תעשו לכם לא תאמר הריני עושה כרובים בבתי כנסיות ובבתי מדרשות כדרך שאני עושה בבית עולמים לכך נאמר לא תעשו לכם  {כא} מזבח אדמה מחבר באדמה שלא יבננו על גבי עמודים או על גבי כפים דבר אחר שהיה ממלא את חלל מזבח הנחשת אדמה בשעת חניתן תעשה לי שתהא תחלת עשייתו לשמי וזבחת עליו אצלו כמו (במדבר ב כ) ועליו מטה מנשה או אינו אלא עליו ממש תלמוד לומר (דברים יב כז) הבשר והדם על מזבח ה' אלהיך ואין שחיטה בראש המזבח את עלתיך ואת שלמיך אשר מצאנך ומבקרך את צאנך ואת בקרך פרוש לאת עולתיך ואת שלמיך בכל המקום אשר אזכיר את שמי אשר אתן לך רשות להזכיר שם המפרש שלי שם אבא אליך וברכתיך אשרה שכינתי עליך מכאן אתה למד שלא נתן רשות להזכיר שם המפרש אלא במקום שהשכינה באה שם וזהו בית הבחירה שם נתן רשות לכהנים להזכיר שם המפרש בנשיאת כפים לברך את העם  {כב} ואם מזבח אבנים רבי ישמעאל אומר כל אם ואם שבתורה רשות חוץ משלשה ואם מזבח אבנים תעשה לי הרי אם זה משמש בלשון כאשר כאשר תעשה לי מזבח אבנים לא תבנה אתהן גזית שהרי חובה עליך לבנות מזבח אבנים שנאמר (דברים כז ו) אבנים שלמות תבנה וכן (שמות כב כד) אם כסף תלוה חובה הוא שנאמר (דברים טו ח) והעבט תעביטנו ואף זה משמש בלשון כאשר וכן (ויקרא ב יד) ואם תקריב מנחת בכורים זו מנחת העמר שהיא חובה ועל כרחך אין אם הללו תלוין אלא ודאין ובלשון כאשר הם משמשים גזית לשון גזיזה שפוסלן ומסתתן בברזל כי חרבך הנפת עליה הרי כי זה משמש בלשון פן שהוא דילמא פן תניף חרבך עליה ותחללה הא למדת שאם הנפת עליה ברזל חללת שהמזבח נברא להאריך ימיו של אדם והברזל נברא לקצר ימיו של אדם אין זה בדין שיונף המקצר על המאריך ועוד שהמזבח מטיל שלום בין ישראל לאביהם שבשמים לפיכך לא יבא עליו כורת ומחבל והרי דברים קל וחמר ומה אבנים שאינם רואות ולא שומעות ולא מדברות על ידי שמטילות שלום אמרה תורה לא תניף עליהם ברזל המטיל שלום בין איש לאשתו בין משפחה למשפחה בין אדם לחברו על אחת כמה וכמה שלא תבואהו פרענות  {כג} ולא תעלה במעלות כשאתה בונה כבש למזבח לא תעשהו מעלות מעלות אישיקלונ''ש בלעז מדרגות אלא חלק יהא ומשופע אשר לא תגלה ערותך שעל ידי המעלות אתה צריך להרחיב פסיעותיך ואף על פי שאינו גלוי ערוה ממש שהרי כתיב (שמות כח מב) ועשה להם מכנסי בד מכל מקום הרחבת הפסיעות קרוב לגלוי ערוה הוא ואתה נוהג בהם מנהג בזיון והרי דברים קל וחומר ומה אבנים הללו שאין בהם דעת להקפיד על בזיונן אמרה תורה הואיל ויש בהם צורך לא תנהג בהם מנהג בזיון חברך שהוא בדמות יוצרך ומקפיד על בזיונו על אחת כמה וכמה     {א} ואלה המשפטים כל מקום שנאמר אלה פסל את הראשונים ואלה מוסיף על הראשונים מה הראשונים מסיני אף אלו מסיני ולמה נסמכה פרשת דינין לפרשת מזבח לומר לך שתשים סנהדרין אצל המקדש המזבח אשר תשים לפניהם אמר לו הקדוש ברוך הוא למשה לא תעלה על דעתך לומר אשנה להם הפרק וההלכה ב' או ג' פעמים עד שתהא סדורה בפיהם כמשנתה ואיני מטריח עצמי להבינם טעמי הדבר ופירושו לכך נאמר אשר תשים לפניהם כשלחן הערוך ומוכן לאכול לפני האדם לפניהם ולא לפני גוים ואפילו ידעת בדין אחד שהם דנין אותו כדיני ישראל אל תביאהו בערכאות שלהם שהמביא דיני ישראל לפני גוים מחלל את השם ומיקר שם עבודה זרה להחשיבה שנאמר (דברים לב לא) כי לא כצורנו צורם ואויבינו פלילים כשאויבינו פלילים זהו עדות לעלוי יראתם  {ב} כי תקנה עבד עברי עבד שהוא עברי או אינו אלא עבדו של עברי עבד כנעני שלקחתו מישראל ועליו הוא אומר שש שנים יעבד ומה אני מקים (ויקרא כה מו) והתנחלתם אתם בלקוח מן הגוי אבל בלקוח מישראל יצא בשש תלמוד לומר (דברים טו יב) כי ימכר לך אחיך העברי לא אמרתי אלא באחיך כי תקנה מיד בית דין שמכרוהו בגנבתו כמו שנאמר (שמות כב ב) אם אין לו ונמכר בגנבתו או אינו אלא במוכר עצמו מפני דחקו אבל מכרוהו בית דין לא יצא בשש כשהוא אומר (ויקרא כה לט) וכי ימוך אחיך עמך ונמכר לך הרי מוכר עצמו מפני דחקו אמור ומה אני מקים כי תקנה בנמכר בבית דין לחפשי לחרות  {ג} אם בגפו יבא שלא היה נשוי אשה כתרגומו אם בלחודוהי ולשון בגפו בכנפו שלא בא אלא כמות שהוא יחידי בתוך לבושו בכנף בגדו בגפו יצא מגיד שאם לא היה נשוי מתחלה אין רבו מוסר לו שפחה כנענית להוליד ממנה עבדים אם בעל אשה הוא ישראלית ויצאה אשתו עמו וכי מי הכניסה שתצא אלא מגיד הכתוב שהקונה עבד עברי חיב במזונות אשתו ובניו  {ד} אם אדניו יתן לו אשה מכאן שהרשות ביד רבו למסור לו שפחה כנענית להוליד ממנה עבדים או אינו אלא בישראלית תלמוד לומר האשה וילדיה תהיה לאדוניה הא אינו מדבר אלא בכנענית שהרי העבריה אף היא יוצאה בשש ואפילו לפני שש אם הביאה סימנין יוצאה שנאמר (דברים טו יב) אחיך העברי או העבריה מלמד שאף העבריה יוצאה בשש  {ה} את אשתי השפחה  {ו} אל האלהים לבית דין צריך שימלך במוכריו שמכרוהו לו אל הדלת או אל המזוזה יכול שתהא המזוזה כשרה לרצוע עליה תלמוד לומר (דברים טו יז) ונתתה באזנו ובדלת בדלת ולא במזוזה הא מה תלמוד לומר או אל המזוזה הקיש דלת למזוזה מה מזוזה מעומד אף דלת מעומד ורצע אדניו את אזנו במרצע הימנית או אינו אלא של שמאל תלמוד לומר אזן אזן לגזרה שוה נאמר כאן ורצע אדניו את אזנו ונאמר במצורע (ויקרא יד יד) תנוך אזן המטהר הימנית מה להלן הימנית אף כאן הימנית ומה ראה אזן להרצע מכל שאר אברים שבגוף אמר רבי יוחנן בן זכאי (קידושין כב ע''ב) אזן זאת ששמעה על הר סיני לא תגנוב והלך וגנב תרצע ואם מוכר עצמו אזן ששמעה על הר סיני (ויקרא כה נה) כי לי בני ישראל עבדים והלך וקנה אדון לעצמו תרצע ר' שמעון היה דורש מקרא זה כמין חמר מה נשתנו דלת ומזוזה מכל כלים שבבית אמר הקדוש ברוך הוא דלת ומזוזה שהיו עדים במצרים כשפסחתי על המשקוף ועל שתי המזוזות ואמרתי כי לי בני ישראל עבדים עבדי הם ולא עבדים לעבדים והלך זה וקנה אדון לעצמו ירצע בפניהם ועבדו לעלם עד היובל או אינו אלא לעולם כמשמעו תלמוד לומר (ויקרא כה י) ואיש אל משפחתו תשובו מגיד שחמשים שנה קרויים עולם ולא שיהא עובדו כל חמשים שנה אלא עובדו עד היובל בין סמוך בין מפלג  {ז} וכי ימכר איש את בתו לאמה בקטנה הכתוב מדבר יכול אפלו הביאה סימנים אמרת קל וחמר ומה מכורה קדם לכן יוצאה בסימנין כמו שנאמר (פסוק יא) ויצאה חנם אין כסף שאנו דורשים אותן לסימני נערות שאינה מכורה אינו דין שלא תמכר לא תצא כצאת העבדים כיציאת עבדים כנענים שיוצאים בשן ועין אבל זו לא תצא בשן ועין אלא עובדת שש או עד היובל או עד שתביא סימנין וכל הקודם קדם לחירותה ונותן לה דמי עינה או דמי שנה או אינו אלא לא תצא כצאת העבדים בשש וביובל תלמוד לומר (דברים טו יב) כי ימכר לך אחיך העברי או העבריה מקיש עבריה לעברי לכל יציאותיו מה עברי יוצא בשש וביובל אף עבריה יוצאה בשש וביובל ומהו לא תצא כצאת העבדים לא תצא בראשי אברים כעבדים כנענים יכול העברי יוצא בראשי אברים תלמוד לומר העברי או העבריה מקיש עברי לעבריה מה העבריה אינה יוצאה בראשי אברים אף הוא אינו יוצא בראשי אברים  {ח} אם רעה בעיני אדניה שלא נשאה חן בעיניו לכנסה אשר לא יעדה שהיה לו ליעדה ולהכניסה לו לאשה וכסף קניתה הוא כסף קדושיה כאן רמז לך הכתוב שמצוה ביעוד ורמז לך שאינה צריכה קדושין אחרים והפדה יתן לה מקום להפדות ולצאת שאף הוא מסיע בפדיונה ומה הוא מקום שנותן לה שמגרע מפדיונה כמספר השנים שעשתה אצלו כאלו היא שכורה אצלו כיצד הרי שקנאה במנה ועשתה אצלו שתי שנים אומרים לו יודע היית שעתידה לצאת לסוף שש נמצא שקנית עבודת כל שנה ושנה בששית המנה ועשתה אצלך שתי שנים הרי שלישית המנה טול שתי שלישיות המנה ותצא מאצלך לעם נכרי לא ימשל למכרה אינו רשאי למכרה לאחר לא האדון ולא האב בבגדו בה אם בא לבגד בה שלא לקים בה מצות ייעוד וכן אביה מאחר שבגד בה ומכרה לזה  {ט} ואם לבנו ייעדנה האדון מלמד שאף בנו קם תחתיו ליעדה אם ירצה אביו ואינו צריך לקדשה קדושין אחרים אלא אומר לה הרי את מיועדת לי בכסף שקבל אביך בדמיך כמשפט הבנות שאר כסות ועונה  {י} אם אחרת יקח לו עליה שארה כסותה וענתה לא יגרע מן האמה שיעד לו כבר שארה מזונות כסותה כמשמעו ענתה תשמיש  {יא} ואם שלש אלה לא יעשה לה אם אחת משלש אלה לא יעשה לה ומה הן השלש ייעדנה לו או לבנו או יגרע מפדיונה ותצא וזה לא יעדה לא לו ולא לבנו והיא לא היה בידה לפדות את עצמה ויצאה חנם רבה לה יציאה לזו יותר ממה שרבה לעבדים ומה היא היציאה ללמדך שתצא בסימנין ותשהה עמו עד שתביא סימנין ואם הגיעו שש שנים קודם סימנין כבר למדנו שתצא שנאמר (דברים טו יב) העברי או העבריה ועבדך שש שנים ומהו האמור כאן ויצאה חנם שאם קדמו סימנים לשש שנים תצא בהן או אינו אומר שתצא אלא בבגרות תלמוד לומר אין כסף לרבות יציאת בגרות ואם לא נאמרו שניהם הייתי אומר ויצאה חנם זו בגרות לכך נאמרו שניהם שלא לתן פתחון פה לבעל הדין לחלוק  {יב} מכה איש ומת כמה כתובים נאמרו בפרשת רוצחין ומה שבידי לפרש למה באו כלם אפרש מכה איש ומת למה נאמר לפי שנאמר (ויקרא כד יז) ואיש כי יכה כל נפש אדם מות יומת שומע אני בהכאה בלא מיתה תלמוד לומר מכה איש ומת אינו חיב אלא בהכאה של מיתה ואם נאמר מכה איש ולא נאמר ואיש כי יכה הייתי אומר אינו חיב עד שיכה איש הכה את האשה ואת הקטן מנין תלמוד לומר כי יכה כל נפש אדם אפלו קטן ואפילו אשה ועוד אלו נאמר מכה איש שומע אני אפלו קטן שהכה והרג יהא חיב תלמוד לומר ואיש כי יכה ולא קטן שהכה ועוד כי יכה כל נפש אדם אפלו נפלים במשמע תלמוד לומר מכה איש אינו חיב עד שיכה בן קימא ראוי להיות איש  {יג} ואשר לא צדה לא ארב לו ולא נתכון צדה לשון ארב וכן הוא אומר (שמואל א כד יא) ואתה צודה את נפשי לקחתה ולא יתכן לומר צדה לשון הצד ציד (בראשית כז לג) שצידת חיות אין נופל ה''א בפועל שלה ושם דבר בה ציד וזה שם דבר בו צדיה ופועל שלו צודה וזה פועל שלו צד ואומר אני פתרונו כתרגומו ודלא כמן ליה ומנחם חברו בחלק צד ציד ואין אני מודה לו ואם יש לחברו באחת ממחלוקת של צד נחברנו בחלק (ישעיה סו יב) על צד תנשאו (שמואל א' כ כ) צדה אורה (דניאל ז כה) ומלין לצד עלאה ימלל אף כאן אשר לא צדה לא צדד למצוא לו שום צד מיתה ואף זה יש להרהר עליו סוף דבר לשון אורב הוא והאלהים אנה לידו זמן לידו לשון (תהלים צא י) לא תאנה אליך רעה (משלי יב כא) לא יאנה לצדיק כל און (מלכים ב' ה ז) מתאנה הוא לי מזדמן למצא לי עלה והאלהים אנה לידו ולמה תצא זאת מלפניו הוא שאמר דוד (שמואל א' כד יג) כאשר יאמר משל הקדמוני מרשעים יצא רשע ומשל הקדמוני היא התורה שהיא משל הקדוש ברוך הוא שהוא קדמונו של עולם והיכן אמרה תורה מרשעים יצא רשע והאלהים אנה לידו במה הכתוב מדבר בשני בני אדם אחד הרג שוגג ואחד הרג מזיד ולא היו עדים בדבר שיעידו זה לא נהרג וזה לא גלה והקדוש ברוך הוא מזמנן לפנדק אחד זה שהרג במזיד יושב תחת הסלם וזה שהרג שוגג עולה בסלם ונופל על זה שהרג במזיד והורגו ועדים מעידים עליו ומחייבים אותו לגלות נמצא זה שהרג בשוגג גולה וזה שהרג במזיד נהרג ושמתי לך מקום אף במדבר שינוס שמה ואיזה מקום קולטו זה מחנה לויה  {יד} וכי יזיד למה נאמר לפי שנאמר מכה איש וגו' שומע אני אפילו גוי והרופא שהרג ושליח בית דין שהמית במלקות ארבעים והאב המכה את בנו והרב הרודה את תלמידו והשוגג תלמוד לומר וכי יזיד ולא שוגג על רעהו ולא על גוי להרגו בערמה ולא שליח בית דין והרופא והרודה את בנו ותלמידו שאף על פי שהם מזידין אין מערימין מעם מזבחי אם היה כהן ורוצה לעבוד עבודה תקחנו למות  {טו} ומכה אביו ואמו לפי שלמדנו על החובל בחברו שהוא בתשלומין ולא במיתה הצרך לומר על החובל באביו שהוא במיתה ואינו חיב אלא בהכאה שיש בה חבורה אביו ואמו או זה או זה מות יומת בחנק  {טז} וגנב איש ומכרו למה נאמר לפי שנאמר (דברים כד ז) כי ימצא איש גונב נפש מאחיו אין לי אלא איש שגנב נפש אשה או טומטום או אנדרוגינוס שגנבו מנין תלמוד לומר וגונב איש ומכרו ולפי שנאמר כאן וגונב איש אין לי אלא גונב איש גונב אשה מנין תלמוד לומר (שם) גונב נפש לכך הצרכו שניהם מה שחסר זה גלה זה ונמצא בידו שראוהו עדים שגנבו ומכרו ונמצא בידו כבר קדם מכירה מות יומת בחנק כל מיתה האמורה בתורה סתם חנק היא והפסיק הענין וכתב וגונב איש בין מכה אביו ואמו למקלל אביו ואמו ונראה לי הינו פלוגתא דמר סבר מקשנן הכאה לקללה ומר סבר לא מקשנן  {יז} ומקלל אביו ואמו למה נאמר לפי שהוא אומר (ויקרא כ ט) איש איש אשר יקלל את אביו אין לי אלא איש שקלל את אביו אשה שקללה את אביה מנין תלמוד לומר ומקלל אביו ואמו סתם בין איש ובין אשה אם כן למה נאמר איש אשר יקלל להוציא את הקטן מות יומת בסקילה וכל מקום שנאמר דמיו בו בסקילה ובנין אב לכלם (ויקרא כ כז) באבן ירגמו אותם דמיהם בם ובמקלל אביו ואמו נאמר (ויקרא כ ט) דמיו בו  {יח} וכי יריבן אנשים למה נאמר לפי שנאמר (פסוק כד) עין תחת עין לא למדנו אלא דמי אבריו אבל שבת ורפוי לא למדנו לכך נאמרה פרשה זו ונפל למשכב כתרגומו ויפל לבוטלן לחולי שמבטלו ממלאכתו  {יט} על משענתו על בוריו וכחו ונקה המכה וכי תעלה על דעתך שיהרג זה שלא הרג אלא למדך כאן שחובשים אותו עד שנראה אם יתרפא זה וכן משמעו כשקם זה והולך על משענתו אז נקה המכה אבל עד שלא יקום זה לא נקה המכה רק שבתו בטול מלאכתו מחמת החולי אם קטע ידו או רגלו רואין בטול מלאכתו מחמת החולי כאלו הוא שומר קשואין שהרי אף לאחר החולי אינו ראוי למלאכת יד ורגל והוא כבר נתן לו מחמת נזקו דמי ידו ורגלו שנאמר (פסוק כד) יד תחת יד רגל תחת רגל ורפא ירפא כתרגומו ישלם שכר הרופא  {כ} וכי יכה איש את עבדו או את אמתו בעבד כנעני הכתוב מדבר או אינו אלא בעברי תלמוד לומר כי כספו הוא מה כספו קנוי לו עולמית אף עבד הקנוי לו עולמית והרי היה בכלל (פסוק יב) מכה איש ומת אלא בא הכתוב והוציאו מן הכלל להיות נדון בדין יום או יומים שאם לא מת תחת ידו ושהה מעת לעת פטור בשבט כשיש בו כדי להמית הכתוב מדבר או אינו אלא אפלו אין בו כדי להמית תלמוד לומר בישראל (במדבר לה יז) ואם באבן יד אשר ימות בה הכהו והלא דברים קל וחמר מה ישראל חמור אין חיב עליו אלא אם כן הכהו בדבר שיש בו כדי להמית ועל אבר שהוא כדי למות בהכאה זו עבד הקל לא כל שכן נקם ינקם מיתת סייף וכן הוא אומר (ויקרא כו כה) חרב נוקמת נקם ברית  {כא} אך אם יום או יומים יעמד לא יקם אם על יום אחד הוא פטור על יומים לא כל שכן אלא יום שהוא כיומים ואיזה זה מעת לעת לא יקם כי כספו הוא הא אחר שהכהו אף על פי ששהה מעת לעת קדם שמת חיב  {כב} וכי ינצו אנשים זה עם זה ונתכון להכות את חברו והכה את האשה ונגפו אין נגיפה אלא לשון דחיפה והכאה כמו (תהלים צא יב) פן תגוף באבן רגלך (ירמיה יג טז) ובטרם יתנגפו רגליכם (ישעיה ח יד) ולאבן נגף ולא יהיה אסון באשה ענוש יענש לשלם דמי ולדות לבעל שמין אותה כמה היתה ראויה למכר בשוק להעלות בדמיה בשביל הריונה ענוש יענש יגבו ממון ממנו כמו (דברים כב יט) וענשו אותו מאה כסף כאשר ישית עליו וגו' כשיתבענו הבעל בבית דין להשית עליו עונש על כך ונתן המכה דמי ולדות בפללים על פי הדינים   {כג} ואם אסון יהיה באשה ונתתה נפש תחת נפש רבותינו חולקין בדבר יש אומרים נפש ממש ויש אומרים ממון אבל לא נפש ממש שהמתכון להרג את זה והרג את זה פטור ממיתה ומשלם ליורשיו דמיו כמו שהיה נמכר בשוק  {כד} עין תחת עין סמא עין חברו נותן לו דמי עינו כמה שפחתו דמיו למכר בשוק וכן כלם ולא נטילת אבר ממש כמו שדרשו רבותינו בפרק החובל (בבא קמא פד א)  {כה} כויה תחת כויה מכות אש ועד עכשיו דבר בחבלה שיש בה פחת דמים ועכשיו בשאין בה פחת דמים אלא צער כגון כואו בשפוד על צפרנו אומדים כמה אדם כיוצא בזה רוצה לטל להיות מצטער כך פצע היא מכה המוציאה דם שפצע את בשרו נברדור''א בלעז הכל לפי מה שהוא אם יש בו פחת דמים נותן נזק ואם נפל למשכב נותן שבת ורפוי ובשת וצער ומקרא זה יתר הוא ובהחובל דרשוהו רבותינו לחייב על הצער אפלו במקום נזק שאף על פי שנותן לו דמי ידו אין פוטרין אותו מן הצער לומר הואיל וקנה ידו יש עליו לחתכה בכל מה שירצה אלא אומרים יש לו לחתכה בסם שאינו מצטער כל כך וזה חתכה בברזל וצערו חבורה היא מכה שהדם נצרר בה ואינו יוצא אלא שמאדים הבשר כנגדו ולשון חבורה טי''א בלעז כתם כמו (ירמיה יג כג) ונמר חברברתיו ותרגומו משקופי לשון חבטה בטדור''א בלעז וכן ושדופת קדים (בראשית מא ו) שקיפן קדום חבוטות ברוח וכן על המשקוף (לעיל יב כג) על שם שהדלת נושק עליו  {כו} את עין עבדו כנעני אבל עברי אינו יוצא בשן ועין כמו שאמרנו אצל לא תצא כצאת העבדים (פסוק ז) תחת עינו וכן בעשרים וארבעה ראשי אברים אצבעות הידים והרגלים ושתי אזנים והחוטם וראש הגויה שהוא גיד האמה ולמה נאמר שן ועין שאם נאמר עין ולא נאמר שן הייתי אומר מה עין שנברא עמו אף כל שנברא עמו והרי שן לא נברא עמו ואם נאמר שן ולא נאמר עין הייתי אומר אפלו שן תינוק שיש לה חליפין לכך נאמר עין  {כח} וכי יגח שור אחד שור ואחד כל בהמה וחיה ועוף אלא שדבר הכתוב בהוה ולא יאכל את בשרו ממשמע שנאמר סקול יסקל השור איני יודע שהוא נבלה ונבלה אסורה באכילה אלא מה תלמוד לומר ולא יאכל את בשרו שאפלו שחטו לאחר שנגמר דינו אסור באכילה בהנאה מנין תלמוד לומר ובעל השור נקי כאדם האומר לחברו יצא פלוני נקי מנכסיו ואין לו בהם הנאה של כלום זהו מדרשו ופשוטו כמשמעו לפי שנאמר במועד וגם בעליו יומת הצרך לומר בתם ובעל השור נקי  {כט} מתמל שלשם הרי שלש נגיחות והועד בבעליו לשון התראה בעדים כמו (בראשית מג ג) העד העיד בנו האיש והמית איש וגו' לפי שנאמר וכי יגח אין לי אלא שהמיתו בנגיחה המיתו בנשיכה דחיפה רביצה בעיטה מנין תלמוד לומר והמית מכל מקום וגם בעליו יומת בידי שמים יכול בידי אדם תלמוד לומר (במדבר לה כא) מות יומת המכה רוצח הוא על רציחתו אתה הורגו ואי אתה הורגו על רציחת שורו  {ל} אם כפר יושת עליו ''אם'' זה אינו תלוי והרי הוא כמו (לקמן כב כד) אם כסף תלוה לשון אשר זה משפטו שישיתו עליו בית דין כופר ונתן פדיון נפשו דמי נזק דברי רבי ישמעאל רבי עקיבא אומר דמי מזיק   {לא} או בן יגח בן שהוא קטן או בת שהיא קטנה לפי שנאמר והמית איש או אשה יכול אינו חיב אלא על הגדולים תלמוד לומר או בן יגח וגו' לחייב על הקטנים כגדולים  {לב} אם עבד' או אמה כנעניים שלשים שקלים יתן גזרת הכתוב הוא בין שהוא שוה אלף זוז בין שאינו שוה אלא דינר והשקל משקלו ארבעה זהובים שהם חצי אונקיא למשקל הישר של קולוניי''א  {לג} וכי יפתח איש בור שהיה מכסה וגלהו או כי יכרה למה נאמר אם על הפתיחה חיב על הכריה לא כל שכן אלא להביא כורה אחר כורה שהוא חיב ולא יכסנו הא אם כסהו פטור ובחופר ברשות הרבים דבר הכתוב שור או חמור הוא הדין לכל בהמה וחיה שבכל מקום שנאמר שור וחמור אנו למדין אותו שור שור משבת שנאמר למען ינוח שורך וחמורך (שמות כג יב) מה להלן כל בהמה וחיה כשור שהרי נאמר במקום אחר וכל בהמתך (דברים ה יג) אף כאן כל בהמה וחיה כשור ולא נאמר שור וחמור אלא שור ולא אדם חמור ולא כלים  {לד} בעל הבור בעל התקלה אף על פי שאין הבור שלו שעשאו ברשות הרבים עשאו הכתוב בעליו להתחיב עליו בנזקיו כסף ישיב לבעליו ישיב לרבות שוה כסף ואפלו סבין והמת יהיה לו לנזק שמין את הנבלה ונוטלה בדמים ומשלם לו המזיק עליה תשלומי נזקו  {לה} וכי יגף ידחוף בין בקרניו בין בגופו בין ברגליו בין שנשכו בשניו כלן בכלל נגיפה הם שאין נגיפה אלא לשון מכה שור איש שור של איש ומכרו את השור וגו' בשוים הכתוב מדבר שור שוה מאתים שהמית שור שוה מאתים בין שהנבלה שוה הרבה בין שהיא שוה מעט כשנוטל זה חצי החי וחצי המת וזה חצי החי וחצי המת נמצא כל אחד מפסיד חצי נזק שהזיקה המיתה למדנו שהתם משלם חצי נזק שמן השוין אתה למד לשאינן שוין כי דין התם לשלם חצי נזק לא פחות ולא יותר או יכול אף בשאינן שוין בדמיהן כשהן חיים אמר הכתוב וחצו את שניהם אם אמרת כן פעמים שמזיק משתכר הרבה כשהנבלה שוה למכר לנכרים הרבה יותר מדמי שור המזיק ואי אפשר שיאמר הכתוב שיהא המזיק נשכר או פעמים שהנזק נוטל הרבה יותר מדמי נזק שלם שחצי דמי שור המזיק שוין יותר מכל דמי שור הנזק ואם אמרת כן הרי תם חמור ממועד על כרחך לא דבר הכתוב אלא בשוין ולמדך שהתם משלם חצי נזק ומן השוין תלמד לשאינן שוין שהמשתלם חצי נזקו שמין לו את הנבלה ומה שפחתו דמיו בשביל המיתה נוטל חצי הפחת והולך ולמה אמר הכתוב בלשון הזה ולא אמר ישלם חציו ללמד שאין התם משלם אלא מגופו ואם נגח ומת אין הנזק נוטל אלא הנבלה ואם אינה מגעת לחצי נזקו יפסיד או שור שוה מנה שנגח שור שוה חמש מאות זוז אינו נוטל אלא את השור שלא נתחיב התם לחיב את בעליו לשלם מן העליה  {לו} או נודע או לא היה תם אלא נודע כי שור נגח הוא היום ומתמול שלשום הרי שלש נגיחות שלם ישלם שור נזק שלם והמת יהיה לו לנזק ועליו ישלים המזיק עד שישתלם נזק כל נזקו  {לז} חמשה בקר וגו' אמר רבן יוחנן בן זכאי חס המקום על כבודן של בריות שור שהולך ברגליו ולא נתבזה בו הגנב לנשאו על כתפו משלם חמשה שה שנשאו על כתפו משלם ארבעה הואיל ונתבזה בו אמר רבי מאיר בא וראה כמה גדולה כחה של מלאכה שור שבטלו ממלאכתו משלם חמשה שה שלא בטלו ממלאכתו ארבעה תחת השור' תחת השה שנאן הכתוב לומר שאין מדת תשלומי ארבעה וחמשה נוהגת אלא בשור ושה בלבד     {א} אם במחתרת כשהיה חותר את הבית אין לו דמים אין זו רציחה הרי הוא כמת מעיקרו כאן למדתך תורה אם בא להרגך השכם להרגו וזה להרגך בא שהרי יודע הוא שאין אדם מעמיד עצמו ורואה שנוטלין ממונו בפניו ושותק לפיכך על מנת כן בא שאם יעמוד בעל הממון כנגדו יהרגנו  {ב} אם זרחה השמש עליו אין זה אלא כמן משל אם ברור לך הדבר שיש לו שלום עמך כשמש הזה שהוא שלום בעולם כך פשוט לך שאינו בא להרוג אפילו יעמוד בעל הממון כנגדו כגון אב החותר לגנוב ממון הבן בידוע שרחמי האב על הבן ואינו בא על עסקי נפשות דמים לו כחי הוא חשוב ורציחה היא אם יהרגהו בעל הבית שלם ישלם הגנב ממון שגנב ואינו חיב מיתה ואונקלוס שתרגם אם עינא דסהדיא נפלת עלוהי לקח לו שטה אחרת לומר שאם מצאוהו עדים קדם שבא בעל הבית וכשבא בעל הבית נגדו התרו בו שלא יהרגהו דמים לו חיב עליו אם הרגו שאחר שיש רואים לו אין הגנב הזה בא על עסקי נפשות ולא יהרוג את בעל הממון  {ג} אם המצא תמצא בידו ברשותו שלא טבח ולא מכר משור עד חמור כל דבר בכלל תשלומי כפל בין שיש בו רוח חיים בין שאין בו רוח חיים שהרי נאמר במקום אחר (פסוק ח) על שה על שלמה על כל אבדה וגו' ישלם שנים לרעהו חיים שנים ישלם ולא ישלם לו מתים אלא חיים או דמי חיים  {ד} כי יבער את בעירה ובער כלם לשון בהמה כמו (במדבר כ ד) אנחנו ובעירנו כי יבער יוליך בהמותיו בשדה וכרם של חברו ויזיק אתו באחת משתי אלה או בשלוח בעירה או בבעור ופירשו רבותינו שלוח הוא נזקי מדרך כף רגל ובער הוא נזקי השן האוכלת ומבערת בשדה אחר בשדה של איש אחר מיטב שדהו ישלם שמין את הנזק ואם בא לשלם לו קרקע דמי נזקו ישלם לו ממיטב שדותיו אם היה נזקו סלע יתן לו שוה סלע מעדית שיש לו למדך הכתוב שהנזקין שמין להם בעדית  {ה} כי תצא אש אפילו מעצמה ומצאה קוצים קרדונ''ש בלעז ונאכל גדיש שליחכה בקוצים עד שהגיעה לגדיש או לקמה המחברת לקרקע או השדה שליחכה את נירו וצריך לניר אותה פעם שניה שלם ישלם המבעיר אף על פי שהדליק בתוך שלו והיא יצאה מעצמה על ידי קוצים שמצאה חיב לשלם לפי שלא שמר את גחלתו שלא תצא ותזיק  {ו} וגנב מבית האיש לפי דבריו אם ימצא הגנב ישלם הגנב שנים לבעלים  {ז} אם לא ימצא הגנב ובא השומר הזה שהוא בעל הבית ונקרב אל הדינין לדון עם זה ולשבע לו שלא שלח ידו בשלו  {ח} על כל דבר פשע שימצא שקרן בשבועתו שיעידו עדים שהוא עצמו גנבו וירשיעוהו אלהים על פי העדים ישלם שנים לרעהו למדך הכתוב שהטוען בפקדון לומר נגנב המנו ונמצא שהוא עצמו גנבו משלם תשלומי כפל ואימתי בזמן שנשבע ואחר כך באו עדים שכך דרשו רבותינו זכרונם לברכה ונקרב בעל הבית אל האלהים קריבה זו שבועה היא אתה אומר לשבועה או אינו אלא לדין שכיון שבא לדין וכפר לומר נגנבה מיד יתחיב כפל אם באו עדים שהוא בידו נאמר כאן שליחות יד ונאמר למטה שליחות יד (פסוק י) שבועת ה' תהיה בין שניהם אם לא שלח ידו מה להלן שבועה אף כאן שבועה אשר יאמר כי הוא זה לפי פשוטו אשר יאמר העד כי הוא זה שנשבעת עליו הרי הוא אצלך עד הדינין יבא דבר שניהם ויחקרו את העדים ואם כשרים הם וירשיעוהו לשומר זה ישלם שנים ואם ירשיעו את העדים שנמצאו זוממין ישלמו הם שנים לשומר ורבותינו זכרונם לברכה דרשו כי הוא זה ללמד שאין מחייבין אותו שבועה אלא אם כן הודה במקצת לומר כך וכך אני חיב לך והמותר נגנב ממני  {ט} כי יתן איש אל רעהו חמור או שור פרשה ראשונה נאמרה בשומר חנם לפיכך פטר בו את הגנבה כמו שנאמר (פסוק ו) וגנב מבית האיש אם לא ימצא הגנב ונקרב בעל הבית לשבועה למדת שפוטר עצמו בשבועה זו ופרשה זו אמורה בשומר שכר לפיכך אינו פטור אם נגנבה כמו שכתוב (פסוק יא) אם גנב יגנב מעמו ישלם אבל על האונס כגון מת מעצמו או נשבר או נשבה בחזקה על ידי לסטים ואין רואה שיעיד בדבר  {י} שבועת ה' תהיה ישבע שכן הא כדבריו והוא לא שלח בה יד להשתמש בה לעצמו שאם שלח בה יד ואחר כך נאנסה חיב באנסים ולקח בעליו השבועה ולא ישלם לו השומר כלום  {יב} אם טרף יטרף על ידי חיה רעה יבאהו עד יביא עדים שנטרפה באונס ופטור הטרפה לא ישלם אינו אומר טרפה לא ישלם אלא הטרפה יש טרפה שהוא משלם ויש טרפה שאינו משלם טרפת חתול ושועל ונמיה משלם טרפת זאב ארי ודב ונחש אינו משלם ומי לחשך לדון כן שהרי כתיב ומת או נשבר או נשבה מה מיתה שאין יכול להציל אף שבר ושביה שאין יכול להציל  {יג} וכי ישאל בא ללמדך על השואל שחיב באונסין בעליו אין עמו אם בעליו שלשור אינו עם השואל במלאכתו  {יד} אם בעליו עמו בין שהוא באותה מלאכה בין שהוא במלאכה אחרת היה עמו בשעת שאלה אינו צריך להיות עמו בשעת שבירה ומיתה אם שכיר הוא אם השור אינו שאול אלא שכור בא בשכרו ליד השוכר הזה ולא בשאלה ואין כל הנאה שלו שהרי על ידי שכרו נשתמש ואין לו משפט שואל להתחיב באנסין ולא פרש מה דינו אם כשומר חנם או כשומר שכר לפיכך נחלקו בו חכמי ישראל שוכר כיצד משלם רבי מאיר אומר כשומר חנם רבי יוחנן אומר כשומר שכר  {טו} וכי יפתה מדבר על לבה עד ששומעת לו וכן תרגומו וארי ישדל שדול בלשון ארמי כפתוי בלשון עברי מהר ימהרנה יפסוק לה מהר כמשפט איש לאשתו שכותב לה כתבה וישאנה  {טז} כמהר הבתולות שהוא קצוב חמשים כסף אצל התופס את הבתולה ושוכב עמה באונס שנאמר (דברים כב כט) ונתן האיש השוכב עמה לאבי הנער חמשים כסף  {יז} מכשפה לא תחיה אלא תומת בבית דין ואחד זכרים ואחד נקבות אלא שדבר הכתוב בהוה שהנשים מצויות מכשפות  {יח} כל שוכב עם בהמה מות יומת בסקילה רובע כנרבעת שכתוב בהן (ויקרא כ טז) דמיהם בם  {יט} לאלהים לעבודה זרה אלו היה נקוד לאלהים היה צריך לפרש ולכתב אחרים עכשיו שאמר לאלהים אין צריך לפרש אחרים שכל למד ובית המשמשות בראש התבה אם נקודה בחטף כגון למלך למדבר לעיר צריך לפרש לאיזה מלך לאיזה מדבר לאיזה עיר וכן למלכים לרגלים צריך לפרש לאיזה ואם אינו מפרש כל מלכים במשמע וכן לאלהים כל אלהים משמע אפלו קדש אבל כשהיא נקודה פת''ח כמו למלך למדבר לעיר נודע באיזה מלך באיזו מדבר ובאיזה עיר מדבר וכן לאלהים לאותן שהזהרתם עליהם במקום אחר כיוצא בו (תהלים פו ח) אין כמוך באלהים לפי שלא פרש הצרך לנקד פתח יחרם יומת ולמה נאמר יחרם והלא כבר נאמר בו מיתה במקום אחר (דברים יז ה) והוצאת את האיש ההוא או את האשה ההיא וגו' אלא לפי שלא פרש על איזו עבודה חיב מיתה שלא תאמר כל עבודות במיתה בא ופרש לך כאן זובח לאלהים יחרם לומר לך מה זביחה עבודה הנעשית בפנים לשמים אף אני מרבה המקטיר והמנסך והמשתחוה שהן עבודת בפנים וחיבים עליהם לכל עבודה זרה בין שדרכה לעבדה בכך בין שאין דרכה לעבדה בכך אבל שאר עבודות כגון המכבד והמרבץ והמגפף והמנשק אינו במיתה אלא באזהרה  {כ} וגר לא תונה אונאת דברים קונטרליי''ר בלעז לקנטר כמו (ישעיה מט כו) והאכלתי את מוניך את בשרם ולא תלחצנו בגזלת ממון כי גרים הייתם אם הוניתו אף הוא יכול להונותך ולומר לך אף אתה מגרים באת מום שבך אל תאמר לחברך כל לשון גר אדם שלא נולד באותה מדינה אלא בא ממדינה אחרת לגור שם  {כא} כל אלמנה ויתום לא תענון הוא הדין לכל אדם אלא שדבר הכתוב בהווה לפי שהם תשושי כח ודבר מצוי לענותם  {כב} אם ענה תענה אתו הרי זה מקרא קצר גזם ולא פרש ענשו כמו (בראשית ד טו) לכן כל הרג קין גזם ולא פרש ענשו אף כאן אם ענה תענה אתו לשון גזום כלומר סופך לטול את שלך למה כי אם צעק יצעק אלי וגו'  {כג} והיו נשיכם אלמנות ממשמע שנאמר והרגתי אתכם איני יודע שנשיכם אלמנות ובניכם יתומים אלא הרי זו קללה אחרת שיהיו הנשים צרורות כאלמנות חיות שלא יהיו עדים למיתת בעליהן ותהיינה אסורות להנשא והבנים יהיו יתומים שלא יניחום בית דין לירד לנכסי אביהם לפי שאין יודעים אם מתו אם נשבו  {כד} אם כסף תלוה את עמי רבי ישמעאל אומר כל אם ואם שבתורה רשות חוץ משלשה וזה אחד מהן את עמי עמי וגוי עמי קדם עני ועשיר עני קדם עניי עירך ועניי עיר אחרת עניי עירך קודמין וזה משמעו אם כסף תלוה את עמי תלוהו ולא לגוי ולאיזה מעמי את העני ולאיזה עני לאותו שעמך דבר אחר את העני שלא תנהג בו מנהג בזיון בהלואה שהוא עמי את העני עמך הוי מסתכל בעצמך כאלו אתה העני לא תהיה לו כנשה לא תתבענו בחזקה אם אתה יודע שאין לו אל תהי דומה עליו כאלו הלויתו אלא כאלו לא הלויתו כלומר לא תכלימהו נשך רבית שהוא כנשיכת נחש שנושך חבורה קטנה ברגלו ואינו מרגיש ופתאום הוא מבצבץ ונופח עד קדקדו כך רבית אינו מרגיש ואינו נכר עד שהרבית עולה ומחסרו ממון הרבה  {כה} אם חבל תחבל כל לשון חבלה אינו משכון בשעת הלואה אלא שממשכנין את הלוה כשמגיע הזמן ואינו פורע חבל תחבול כפל לך בחבלה עד כמה פעמים אמר הקדוש ברוך הוא כמה אתה חיב לי והרי נפשך עולה אצלי כל אמש ואמש ונותנת דין וחשבון ומתחיבת לפני ואני מחזירה לך אף אתה טול והשב טול והשב עד בא השמש תשיבנו לו כל היום תשיבנו לו עד בא השמש וכבוא השמש תחזור ותטלנו עד שיבא בקר של מחר ובכסות יום הכתוב מדבר שאין צריך לה בלילה  {כו} כי הוא כסותה זו טלית שמלתו זו חלוק במה ישכב לרבות את המצע  {כז} אלהים לא תקלל הרי זו אזהרה לברכת השם ואזהרה לקללת דין  {כח} מלאתך חובה המטלת עליך כשתתמלא תבואתך להתבשל והם בכורים ודמעך התרומה ואיני יודע מהו לשון דמע לא תאחר לא תשנה סדר הפרשתן לאחר את המקדם ולהקדים את המאחר שלא יקדים תרומה לבכורים ומעשר לתרומה בכור בניך תתן לי לפדותו בחמש סלעים מן הכהן והלא כבר צוה עליו במקום אחר אלא כדי לסמוך לו כט כן תעשה לשורך מה בכור אדם לאחר שלשים יום פודהו שנאמר (במדבר יח טז) ופדויו מבן חדש תפדה אף בכור בהמה דקה גסה מטפל בו שלשים יום ואחר כך נותנו לכהן שבעת ימים יהיה עם אמו זו אזהרה לכהן שאם בא למהר את הקרבתו לא ימהר קדם שמונה לפי שהוא מחסר זמן ביום השמיני תתנו לי יכול יהא חובה לבו ביום נאמר כאן שמיני ונאמר להלן (ויקרא כב כז) ומיום השמיני והלאה ירצה מה שמיני האמור להלן להכשיר משמיני ולהלן אף שמיני האמור כאן להכשיר משמיני ולהלן וכן משמעו וביום השמיני אתה רשאי לתנו לי  {ל} ואנשי קדש תהיון לי אם אתם קדושים ופרושים משקוצי נבלות וטרפות הרי אתם שלי ואם לאו אינכם שלי ובשר בשדה טרפה אף בבית כן אלא שדבר הכתוב בהוה מקום שדרך בהמות לטרף וכן (דבר' כב כז) כי בשדה מצאה וכן (שם כג יא) אשר לא יהיה טהור מקרה לילה הוא הדין מקרה יום אלא שדבר הכתוב בהוה ואונקלוס תרגם ובשר תליש מן חיוא חיא בשר שנתלש על ידי טרפת זאב או ארי מן חיה כשרה או מבהמה כשרה בחייה לכלב תשלכון אתו אף הגוי ככלב או אינו אלא כלב כמשמעו תלמוד לומר בנבלה (דב' יד כא) או מכר לנכרי קל וחמר לטרפה שמתרת בכל הנאות אם כן מה תלמוד לומר לכלב למדך הכתוב שאין הקדוש ברוך הוא מקפח שכר כל בריה שנאמר (שמות יא ז) ולכל בני ישראל לא יחרץ כלב לשונו אמר הקדוש ברוך הוא תנו לו שכרו     {א} לא תשא שמע שוא כתרגומו לא תקבל שמע דשקר אזהרה למקבל לשון הרע ולדין שלא ישמע דברי בעל דין עד שיבא בעל דין חברו אל תשת ידך עם רשע הטוען את חברו תביעת שקר שהבטיחהו להיות לו עד חמס  {ב} לא תהיה אחרי רבים לרעת יש במקרא זה מדרשי חכמי ישראל אבל אין לשון המקרא מישב בהן על אפניו מכאן דרשו שאין מטין לחובה בהכרעת דין אחד וסוף המקרא דרשו אחרי רבים להטות שאם יש שנים במחיבין יותר על המזכין הטה הדין על פיהם לחובה ובדיני נפשות הכתוב מדבר ואמצע המקרא דרשו ולא תענה על רב על רב שאין חולקין על מפלא שבבית דין לפיכך מתחילין בדיני נפשות מן הצד לקטנים שבהן שואלין תחלה שיאמרו את דעתם לפי דברי רבותינו כך פתרון המקרא לא תהיה אחרי רבים לרעות לחייב מיתה בשביל דין אחד שירבו המחיבין על המזכין ולא תענה על הרב לנטות מדבריו ולפי שהוא חסר יו''ד דרשו בו כן אחרי רבים להטת ויש רבים שאתה נוטה אחריהם ואימתי בזמן שהן שנים המכריעין במחיבין יותר מן המזכין וממשמע שנאמר לא תהיה אחרי רבים לרעות שומע אני אבל היה עמהם לטובה מכאן אמרו דיני נפשות מטין על פי אחד לזכות ועל פי שנים לחובה ואונקלוס תרגם לא תתמנע מלאלפא מה דבעינך על דינא ולשון העברי לפי התרגום כך הוא נדרש לא תענה על ריב לנטת אם ישאלך דבר למשפט לא תענה לנטות לצד אחד ולסלק עצמך מן הריב אלא הוי דן אותו לאמתו ואני אומר לישבו על אפניו כפשוטו כך פתרונו לא תהיה אחרי רבים לרעת אם ראית רשעים מטין משפט לא תאמר הואיל ורבים הם הנני נוטה אחריהם ולא תענה על רב לנטת וגו' ואם ישאל הנדון על אותו המשפט אל תעננו על הריב דבר הנוטה אחרי אותן רבים להטות את המשפט מאמתו אלא אמור את המשפט כאשר הוא וקלר יהא תלוי בצואר הרבים  {ג} לא תהדר לא תחלוק לו כבוד לזכותו בדין ולומר דל הוא אזכנו ואכבדנו  {ה} כי תראה חמור שנאך וגו' הרי כי משמש בלשון דלמא שהוא מארבע לשונות של שמושי כי וכה פתרונו שמא תראה חמורו רובץ תחת משאו וחדלת מעזב לו בתמיהה עזב תעזב עמו עזיבה זו לשון עזרה וכן (דברים לב לו) עצור ועזוב וכן (נחמיה ג ח) ויעזבו ירושל ם עד החומה מלאוה עפר לעזוב ולסיע את חוזק החומה כיוצא בו (דברים ז יז) כי תאמר בלבבך רבים הגוים האלה ממני וגו' שמא תאמר כן בתמיהה לא תירא מהם ומדרשו כך דרשו רבותינו כי תראה וחדלת פעמים שאתה חדל ופעמים שאתה עוזר הא כיצד זקן ואינו לפי כבודו וחדלת או בהמת נכרי ומשאוי ישראל וחדלת עזב תעזב עמו לפרק המשא מלמשקל ליה מלטול משאוי ממנו  {ו} אבינך לשון אובה שהוא מדולדל ותאב לכל טובה  {ז} ונקי וצדיק אל תהרג מנין ליוצא מבית דין חיב ואמר אחד יש לי ללמד עליו זכות שמחזירין אותו תלמוד לומר ונקי אל תהרג וזה אף על פי שאינו צדיק שלא נצטדק בבית דין מכל מקום נקי הוא מדין מיתה שהרי יש לך לזכותו ומנין ליוצא מבית דין זכאי ואמר אחד יש לי ללמד עליו חובה שאין מחזירין אותו לבית דין לחיבו תלמוד לומר וצדיק אל תהרוג וזה צדיק הוא שנצטדק בבית דין כי לא אצדיק רשע אין עליך להחזירו כי אני לא אצדיקנו בדיני אם יצא מידך זכאי יש לי שלוחים הרבה להמיתו במיתה שנתחייב בה  {ח} ושחד לא תקח אפלו לשפוט אמת וכל שכן כדי להטות הדין שהרי כדי להטות את הדין נאמר כבר לעיל לא תטה משפט יעור פקחים אפלו חכם בתורה ונוטל שחד סוף שתטרף דעתו עליו וישתכח תלמודו ויכהה מאור עיניו ויסלף כתרגומו ומקלקל דברי צדיקים דברים המצדקים משפטי אמת וכן תרגומו פתגמין תריצין ישרים  {ט} וגר לא תלחץ בהרבה מקומות הזהירה תורה על הגר מפני שסורו רע את נפש הגר כמה קשה לו כשלוחצים אותו  {י} ואספת את תבואתה לשון הכנסה לבית כמו (דברים כב ב) ואספתו אל תוך ביתך  {יא} תשמטנה מעבודה ונטשתה מאכילה אחר זמן הבעור דבר אחר תשמטנה מעבודה גמורה כגון חרישה וזריעה ונטשתה מלזבל ומלקשקש ויתרם תאכל חית השדה להקיש מאכל אביון למאכל חיה מה חיה אוכלת בלא מעשר אף אביונים אוכלים בלא מעשר מכאן אמרו אין מעשר בשביעית כן תעשה לכרמך ותחלת המקרא בשדה הלבן כמו שאמר למעלה המנו תזרע את ארצך  {יב} וביום השביעי תשבת אף בשנה השביעית לא תעקר שבת בראשית ממקומה שלא תאמר הואיל וכל השנה קרויה שבת לא תנהג בה שבת בראשית למען ינוח שורך וחמרך תן לו ניח להתיר שיהא תולש ואוכל עשבים מן הקרקע או אינו אלא יחבשנו בתוך הבית אמרת אין זה ניח אלא צער בן אמתך בעבד הערל הכתוב מדבר והגר גר תושב  {יג} ובכל אשר אמרתי אליכם תשמרו לעשות כל מצות עשה באזהרה שכל שמירה שבתורה אזהרה היא במקום לאו לא תזכירו שלא יאמר לו שמור לי בצד עבודה זרה פלונית או תעמוד עמי ביום עבודה זרה פלונית דבר אחר ובכל אשר אמרתי אליכם תשמרו ושם אלהים אחרים לא תזכירו ללמדך ששקולה עבודה זרה כנגד כל המצות כלן והנזהר בה כשומר את כלן לא ישמע מן הגוי על פיך שלא תעשה שתפות עם נכרי וישבע לך בעבודה זרה שלו נמצאת שאתה גורם שיזכר על ידך  {יד} רגלים פעמים וכן (במדבר כב כח) כי הכיתני זה שלש רגלים  {טו} חדש האביב שהתבואה מתמלאת בו באביה לשון אחר אביב לשון אב בכור וראשון לבשל פרות ולא יראו פני ריקם כשתבאו לראות פני ברגלים הביאו לי עולות  {טז} וחג הקציר הוא חג שבועות בכורי מעשיך שהוא זמן הבאת בכורים ששתי הלחם הבאים בעצרת היו מתירין החדש למנחות ולהביא בכורים למקדש שנאמר (במדבר כח כו) וביום הבכורים וגו' וחג האסיף הוא חג הסכות באספך את מעשיך שכל ימות החמה התבואה מתיבשת בשדות ובחג אוספים אותה אל הבית מפני הגשמים  {יז} שלש פעמים וגו' לפי שהענין מדבר בשביעית הצרך לומר שלא יסתרסו רגלים ממקומן כל זכורך הזכרים שבך  {יח} לא תזבח על חמץ וגו' לא תשחט את הפסח בארבעה עשר בניסן עד שתבער החמץ ולא ילין חלב חגי וגו' חוץ למזבח עד בקר יכול אף על המערכה יפסל בלינה תלמוד לומר (ויקרא ו ב) על מוקדה על המזבח כל הלילה ולא ילין אין לינה אלא בעמוד השחר שנאמר עד בקר אבל כל הלילה יכול להעלותו מן הרצפה למזבח  {יט} ראשית בכורי אדמתך אף השביעית חיבת בבכורים לכך נאמר אף כאן בכורי אדמתך כיצד אדם נכנס לתוך שדהו וראה תאנה שבכרה כורך עליה גמי לסימן ומקדישה ואין בכורים אלא משבעת המינין האמורין במקרא (דברים ח ח) ארץ חטה ושעורה וגו' לא תבשל גדי אף עגל וכבש בכלל גדי שאין גדי אלא לשון ולד רך ממה שאתה מוצא בכמה מקומות בתורה שכתוב גדי והוצרך לפרש אחריו עזים כגון (בראשית לח יז) אנכי אשלח גדי עזים (שם שם כ) את גדי העזים (שם כז ט) שני גדיי עזים ללמדך שכל מקום שנאמר גדי סתם אף עגל וכבש במשמע ובשלושה מקומות נכתב בתורה אחד לאסור אכילה ואחד לאסור הנאה ואחד לאסור בשול  {כ} הנה אנכי שלח מלאך כאן נתבשרו שעתידין לחטוא ושכינה אומרת להם (שמות לג ג) כי לא אעלה בקרבך אשר הכנתי אשר זמנתי לתת לכם זהו פשוטו ומדרשו אל המקום אשר הכינותי כבר מקומי נכר כנגדו וזה אחד מן המקראות שאומרים שבית המקדש של מעלה מכון כנגד בית המקדש של מטה  {כא} אל תמר בו לשון המראה כמו (יהושע א יח) אשר ימרה את פיך כי לא ישא לפשעכם אינו מלמד בכך שהוא מן הכת שאין חוטאין ועוד שהוא שליח ואינו עושה אלא שליחותו כי שמי בקרבו מחבר לראש המקרא השמר מפניו כי שמי משתף בו ורבותינו אמרו זה מטטרו''ן ששמו כשם רבו מטטרו''ן בגימטריא שדי  {כב} וצרתי כתרגומו ואעיק  {כד} הרס תהרסם לאותם אלהות מצבותיהם אבנים שהם מציבין להשתחוות להם  {כו} לא תהיה משכלה אם תעשה רצוני משכלה מפלת נפלים או קוברת את בניה קרויה משכלה  {כז} והמתי כמו והממתי ותרגומו ואשגש וכן כל תבה שפעל שלה בכפל האות האחרונה כשתהפוך לדבר בלשון פעלתי יש מקומות שנוטל אות הכפולה ומדגיש את האות ונוקדו במלאפום כגון והמותי מגזרת (ישעיה כח כח) והמם גלגל עגלתו (קהלת ב כ) וסבותי מגזרת (שמו''א ז טז) וסבב בית אל (תהלים קטז ו) דלותי מגזרת (ישעיה יט ו) דללו וחרבו (שם מט טז) על כפים חקותיך מגזרת (שופטים ה טו) חקקי לב (שמו''א יב ג) את מי רצותי מגזרת (איוב כ יט) רצץ עזב דלים והמתרגם והמותי ואקטל טועה הוא שאלו מגזרת מיתה היה אין ה''א שלה בפת''ח ולא מ''ם שלו מדגשת ולא נקודה מלאפום אלא והמתי כגון (במד' יד טו) והמתה את העם הזה והתי''ו מדגשת לפי שתבא במקום ב' תוי''ן האחת נשרשת לפי שאין מיתה בלא ת''ו והאחרת משמשת כמו אמרתי חטאתי עשיתי וכן ונתתי הת''ו מדגשת שהיא באה במקום שתים לפי שהיה צריך שלש תוי''ן שתים ליסוד כמו (יהושע י יב) ביום תת ה' (קהלת ג יג) מתת אלהים היא והשלישית לשמוש ערף שינוסו מפניך ויהפכו לך ערפם  {כח} הצרעה מן שרץ העוף והיתה מכה אותם בעיניהם ומטילה בהם ארס והם מתים והצרעה לא עברה את הירדן והחתי והכנעני הם ארץ סיחון ועוג לפיכך מכל שבע אמות לא מנה כאן אלא אלו וחוי אף על פי שהוא מעבר הירדן והלאה שנו רבותינו במסכת סוטה (סוטה לו א) על שפת הירדן עמדה וזרקה בהם מרה  {כט} שממה ריקנית מבני אדם לפי שאתם מעט ואין בכם כדי למלאות אותה ורבה עליך ותרבה עליך  {ל} עד אשר תפרה תרבה לשון פרי כמו פרו ורבו  {לא} ושתי לשון השתה והת''ו מדגשת מפני שבאה תחת שתים שאין שיתה בלא ת''ו והאחת לשמוש עד הנהר פרת וגרשתמו ותגרשם  {לג} כי תעבד וגו' כי יהיה לך למקש הרי אלו כי משמשין במקום אשר וכן בכמה מקומות וזהו לשון אי שהוא אחד מארבע לשונות שהכי משמש וגם מצינו בהרבה מקומות אם משמש בלשון אשר כמו (ויקרא ב יד) ואם תקריב מנחת בכורים שהיא חובה     {א} ואל משה אמר עלה פרשה זו נאמרה קדם עשרת הדברות ובארבעה בסיון נאמר לו עלה  {ב} ונגש משה לבדו אל הערפל  {ג} ויבא משה ויספר לעם בו ביום את כל דברי ה' מצות פרישה והגבלה ואת כל המשפטים שבע מצות שנצטוו בני נח ושבת וכבוד אב ואם ופרה אדמה ודינין שנתנו להם במרה  {ד} ויכתב משה מבראשית ועד מתן תורה וכתב מצות שנצטוו במרה וישכם בבקר בחמשה בסיון  {ה} את נערי הבכורות  {ו} ויקח משה חצי הדם מי חלקו מלאך בא וחלקו באגנות שני אגנות אחד לחצי דם עולה ואחד לחצי דם שלמים להזות אותם על העם ומכאן למדו רבותינו שנכנסו אבותינו לברית במילה וטבילה והרצאת דמים שאין הזאה בלא טבילה  {ז} ספר הברית מבראשית ועד מתן תורה ומצות שנצטוו במרה  {ח} ויזרק ענין הזאה ותרגומו וזרק על מדבחא לכפרא על עמא  {י} ויראו את אלהי ישראל נסתכלו והציצו ונתחייבו מיתה אלא שלא רצה הקדוש ברוך הוא לערבב שמחת התורה והמתין לנדב ואביהוא עד יום חנכת המשכן ולזקנים עד (במדבר יא א) ויהי העם כמתאוננים וגו' ותבער בם אש ה' ותאכל בקצה המחנה בקצינים שבמחנה כמעשה לבנת הספיר היא היתה לפניו בשעת השעבוד לזכור צרתן של ישראל שהיו משעבדים במעשה לבנים וכעצם השמים לטהר משנגאלו היה אור וחדוה לפניו וכעצם כתרגומו לשון מראה לטהר לשון ברור וצלול  {יא} ואל אצילי הם נדב ואביהוא והזקנים לא שלח ידו מכלל שהיו ראוים להשתלח בהם יד ויחזו את האלהים היו מסתכלין בו בלב גס מתוך אכילה ושתיה כך מדרש תנחומא ואונקלוס לא תרגם כן אצילי לשון גדולים כמו (ישעיה מא ט) ומאציליה קראתיך (במדבר יא כה) ויאצל מן הרוח (יחזקאל מא ח) שש אמות אצילה  {יב} ויאמר ה' אל משה לאחר מתן תורה עלה אלי ההרה והיה שם ארבעים יום את לחת האבן והתורה והמצוה אשר כתבתי להורתם כל שש מאות ושלש עשרה מצות בכלל עשרת הדברות הן ורבנו סעדיה פרש באזהרות שיסד לכל דבור ודבור מצוות התלויות בו  {יג} ויקם משה ויהושע משרתו לא ידעתי מה טיבו של יהושע כאן ואומר אני שהיה התלמיד מלוה לרב עד מקום הגבלת תחומי ההר שאינו רשאי לילך משם והלאה ומשם ויעל משה לבדו אל הר האלהים ויהושע נטה שם אהלו ונתעכב שם כל ארבעים יום שכן מצינו כשירד משה (לקמן לב יז) וישמע יהושע את קול העם ברעה למדנו שלא היה יהושע עמהם  {יד} ואל הזקנים אמר בצאתו מן המחנה שבו לנו בזה והתעכבו כאן עם שאר העם במחנה להיות נכונים לשפוט לכל איש ריבו חור בנה של מרים היה ואביו כלב בן יפנה שנאמר ויקח לו כלב את אפרת ותלד לו את חור (דברי הימים א' ב יט) אפרת זו מרים כדאיתא בסוטה (יא ב) מי בעל דברים מי שיש לו דין  {טז} ויכסהו הענן רבותינו חולקין בדבר יש מהם אומרים אלו ששה ימים שמראש חדש עד עצרת יום מתן תורה ויכסהו הענן להר ויקרא אל משה ביום השביעי לומר עשרת הדברות ומשה וכל בני ישראל עומדים אלא שחלק הכתוב כבוד למשה ויש אומרים ויכסהו הענן למשה ששה ימים לאחר עשרת הדברות והם היו בתחלת ארבעים יום שעלה משה לקבל הלוחות ולמדך שכל הנכנס למחנה שכינה טעון פרישה ששה ימים  {יח} בתוך הענן ענן זה כמין עשן הוא ועשה לו הקדוש ברוך הוא למשה שביל נ''א חפה בתוכו     {ב} ויקחו לי תרומה לי לשמי תרומה הפרשה יפרישו לי מממונם נדבה ידבנו לבו לשון נדבה והוא לשון רצון טוב פרישנ''ט בלעז תקחו את תרומתי אמרו רבותינו שלש תרומות אמורות כאן אחת תרומת בקע לגלגלת שנעשו מהם האדנים כמו שמפורש באלה פקודי (שמות לח כו כז) ואחת תרומת המזבח בקע לגלגלת לקפות לקנות מהן קרבנות צבור ואחת תרומת המשכן נדבת כל אחד ואחד שלשה עשר דברים האמורים בענין כלם הצרכו למלאכת המשכן או לבגדי כהנה כשתדקדק בהם  {ג} זהב וכסף ונחשת וגו' כלם באו בנדבה איש איש מה שנדבו לבו חוץ מן הכסף שבא בשוה מחצית השקל לכל אחד ולא מצינו בכל מלאכת המשכן שהצרך שם כסף יותר שנאמר (שמות לח כו כז) וכסף פקודי העדה וגו' בקע לגלגלת וגו' ושאר הכסף הבא שם בנדבה עשאוה לכלי שרת  {ד} ותכלת צמר צבוע בדם חלזון וצבעו ירוק וארגמן צמר צבוע ממין צבע ששמו ארגמן ושש הוא פשתן ועזים נוצה של עזים לכך תרגם אנקלוס ומעזי הבא מן העזים ולא עזים עצמם שתרגום של עזים עזיא  {ה} מאדמים צבועות היו אדום לאחר עבודן תחשים מין חיה ולא היתה אלא לשעה והרבה גונים היו לה לכך מתרגם ססגונא ששש ומתפאר בגונין שלו ועצי שטים מאין היו להם במדבר פרש רבי תנחומא יעקב אבינו צפה ברוח הקדש שעתידין ישראל לבנות משכן במדבר והביא ארזים למצרים ונטעם וצוה לבניו לטלם עמהם כשיצאו ממצרים  {ו} שמן למאור שמן זית זך להעלות נר תמיד בשמים לשמן המשחה שנעשה למשוח כלי המשכן והמשכן לקדשו והצרכו לו בשמים כמו שמפורש בכי תשא (שמות ל כג כה) ולקטרת הסמים שהיו מקטירין בכל ערב ובקר כמו שמפורש בואתה תצוה (שמות ל ז ח) ולשון קטרת העלאת קיטור ותמרות עשן  {ז} אבני שהם שתים הצרכו שם לצורך האפוד האמור בואתה תצוה (שמות כח יב) מלאים על שם שעושין להם בזהב מושב כמין גמא ונותנין האבן שם למלאות הגמא קרויים אבני מלאים ומקום המושב קרוי משבצות לאפוד ולחשן אבני השהם לאפוד ואבני המלאים לחשן וחשן ואפוד מפורשים בואתה תצוה והם מיני תכשיט  {ח} ועשו לי מקדש ועשו לשמי בית קדשה  {ט} ככל אשר אני מראה אותך כאן את תבנית המשכן המקרא הזה מחבר למקרא שלמעלה המנו ועשו לי מקדש ככל אשר אני מראה אותך וכן תעשו לדורות אם יאבד אחד מן הכלים או כשתעשו לי כלי בית עולמים כגון שלחנות ומנורות וכיורות ומכונות שעשה שלמה כתבנית אלו תעשו אותם ואם לא היה המקרא מחבר למעלה המנו לא היה לו לכתוב וכן תעשו אלא כן תעשו והיה מדבר על עשית אהל מועד וכליו  {י} ועשו ארון כמין ארונות שעושים בלא רגלים עשוים כמין ארגז שקורין אישקרי''ן בלעז יושב על שוליו  {יא} מבית ומחוץ תצפנו שלשה ארונות עשה בצלאל שתים של זהב ואחד של עץ וארבע כתלים ושולים לכל אחד ופתוחים מלמעלה נתן של עץ בתוך של זהב ושל זהב בתוך של עץ וחפה שפתו העליונה בזהב נמצא מצפה מבית ומחוץ זר זהב כמין כתר מקיף לו סביב למעלה משפתו שעשה הארון החיצון גבוה מן הפנימי עד שעלה למול עובי הכפורת ולמעלה המנו משהו וכשהכפורת שוכב על עובי הכתלים עולה הזר למעלה מכל עובי הכפורת כל שהוא והוא סימן לכתר תורה  {יב} ויצקת לשון התכה כתרגומו פעמתיו כתרגומו זויתיה ובזויות העליונות סמוך לכפרת היו נתונות שתים מכאן ושתים מכאן לרחבו של ארון והבדים נתונים בהם וארכו של ארון מפסיק בין הבדים אמתים וחצי בין בד לבד שיהיו שני בני אדם הנושאים את הארון מהלכין ביניהם וכן מפורש במנחות בפרק שתי הלחם (צח ב) ושתי טבעות על צלעו האחת הן הן הארבע טבעות שבתחלת המקרא ופרש לך היכן היו והוי''ו זו יתרה היא ופתרונו כמו שתי טבעות ויש לך לישבה כן ושתים מן הטבעות האלו על צלעו האחת צלעו צדו  {יג} בדי מוטות  {טו} לא יסרו ממנו לעולם  {טז} ונתת אל הארן כמו בארון העדות התורה שהיא לעדות ביני וביניכם שצויתי אתכם מצות הכתובות בה  {יז} כפרת כסוי על הארון שהיה פתוח מלמעלה ומניחו עליו כמין דף אמתים וחצי ארכה כארכו של ארון ורחבה כרחבו של ארון ומנחת על עובי הכתלים ארבעתם ואף על פי שלא נתן שעור לעביה פרשו רבותינו שהיה עביה טפח  {יח} כרבים דמות פרצוף תינוק להם מקשה תעשה אתם שלא תעשם בפני עצמם ותחברם בראשי הכפרת לאחר עשיתם כמעשה צורפים שקורין שולדי''ץ מלחמים אלא הטל זהב הרבה בתחלת עשית הכפרת והכה בפטיש ובקרנס באמצע וראשין בולטין למעלה וצייר הכרובים בבליטת קצותיו מקשה בטידי''ץ בלעז עשוי בהכאה כמו (דניאל ה ו) דא לדא נקשן קצות הכפורת ראשי הכפרת  {יט} ועשה כרוב אחד מקצה שלא תאמר שנים כרובים לכל קצה וקצה לכך הצרך לפרש כרוב אחד מקצה מזה מן הכפרת עצמה תעשו את הכרובים זהו פרושו של מקשה תעשה אותם שלא תעשם בפני עצמם ותחברם לכפרת  {כ} פרשי כנפים שלא תעשה כנפיהם שוכבים אלא פרושים וגבוהים למעלה אצל ראשיהם שיהא עשרה טפחים בחלל בין הכנפים לכפרת כדאיתא בסכה (דף ה ב)  {כא} ואל הארן תתן את העדות לא ידעתי למה נכפל שהרי כבר נאמר (פסוק טז) ונתת אל הארון את העדות ויש לומר שבא ללמד שבעודו ארון לבדו בלא כפרת יתן תחלה העדות לתוכו ואחר כך יתן את הכפרת עליו וכן מצינו כשהקים את המשכן נאמר (שמות מ כ) ויתן את העדות אל הארון ואחר כך ויתן את הכפורת על הארון מלמעלה  {כב} ונועדתי כשאקבע מועד לך לדבר עמך אותו מקום אקבע למועד שאבא שם לדבר אליך ודברתי אתך מעל הכפורת ובמקום אחר הוא אומר (ויקרא א א) וידבר ה' אליו מאהל מועד לאמר זה המשכן מחוץ לפרכת נמצאו שני כתובים מכחישים זה את זה בא הכתוב השלישי והכריע ביניהם (במדבר ז פט) ובבא משה אל אהל מועד וישמע את הקול מדבר אליו מעל הכפרת וגו' משה היה נכנס למשכן וכיון שבא בתוך הפתח קול יורד מן השמים לבין הכרובים ומשם יוצא ונשמע למשה באהל מועד ואת כל אשר אצוה אותך אל בני ישראל הרי וי''ו זו יתרה וטפלה וכמוהו הרבה במקרא וכה תפתר ואת אשר אדבר עמך שם את כל אשר אצוה אותך אל בני ישראל הוא  {כג} קמתו גובה רגליו עם עובי השלחן  {כד} זר זהב סימן לכתר מלכות שהשלחן שם עושר וגדלה כמו שאומרים שלחן מלכים  {כה} מסגרת כתרגומו גדנפא ונחלקו חכמי ישראל בדבר יש אומרים למעלה היתה סביב לשלחן כמו לבזבזין שבשפת שלחן שרים ויש אומרים למטה היתה תקועה מרגל לרגל בארבע רוחות השלחן ודף השלחן שוכב על אותה מסגרת ועשית זר זהב למסגרתו הוא זר האמור למעלה ופרש לך כאן שעל המסגרת היתה  {כז} לעמת המסגרת תהיין הטבעות ברגלים תקועות כנגד ראשי המסגרת לבתים לבדים אותן הטבעות יהיו בתים להכניס בהן הבדים לבתים לצורך בתים לבדים כתרגומו אתרא לאריחיא  {כח} ונשא בם לשון נפעל יהיה נשא בם את השלחן  {כט} ועשית קערתיו וכפתיו קערותיו זה הדפוס שהיה עשוי כדפוס הלחם והלחם היה עשוי כמין תבה פרוצה משתי רוחותיה שולים לו למטה וקופל מכאן ומכאן כלפי מעלה כמין כתלים ולכך קרוי לחם הפנים שיש לו פנים רואין לכאן ולכאן לצדי הבית מזה ומזה ונותן ארכו לרחבו של שלחן וכתליו זקופים כנגד שפת השלחן והיה עשוי לו דפוס זהב ודפוס ברזל בשל ברזל הוא נאפה וכשמוציאו מן התנור נותנו בשל זהב עד למחר בשבת שמסדרו על השלחן ואותו הדפוס קרוי קערה וכפתיו בזכין שנותנים בהם לבונה ושתים היו לשני קמצי לבונה שנותנין על שתי המערכות שנאמר (ויקרא כד ז) ונתת על המערכת לבונה זכה וקשותיו הן כמין חצאי קנים חלולים הנסדקין לארכן דגמתן עשה של זהב ומסדר שלשה על ראש כל לחם שישב לחם האחד על גבי אותן הקנים ומבדילין בין לחם ללחם כדי שתכנס הרוח ביניהם ולא יתעפשו ובלשון ערבי כל דבר חלול קרוי קסו''ה ומנקיתיו תרגומו ומכילתיה הן סניפים כמין יתדות זהב עומדין בארץ וגבוהים עד למעלה מן השלחן הרבה כנגד גובה מערכת הלחם ומפצלים ששה פצולים זה למעלה מזה וראשי הקנים שבין לחם ללחם סמוכין על אותן פצולין כדי שלא יכבד משא הלחם העליונים על התחתונים וישברו ולשון מכילתיה סובלותיו כמו (ירמיה ו יא) נלאיתי הכיל אבל לשון מנקיות איני יודע איך נופל על סניפין ויש מחכמי ישראל אומרים קשותיו אלו סניפין שמקשין אותו ומחזיקין אותו שלא ישבר ומנקיותיו אלו הקנים שמנקין אותו שלא יתעפש אבל אונקלוס שתרגם ומכילתיה היה שונה כדברי האומר מנקיות הן סניפין אשר יסך בהן אשר יכסה בהן ועל קשותיו הוא אומר אשר יסך שהיו עליו כמין סכך וכסוי וכן במקום אחר הוא אומר (במדבר ד ז) ואת קשות הנסך וזה וזה יסך והנסך לשון סכך וכסוי הם  {ל} לחם פנים שיש לו פנים כמו שפרשתי ומנין הלחם וסדר מערכותיו מפורשים באמור אל הכהנים  {לא} מקשה תעשה המנורה שלא יעשנה חליות ולא יעשה קניה ונרותיה איברים איברים ואחר כך ידביקם כדרך הצורפין שקורין שולדי''ר בלעז אלא כלה באה מחתיכה אחת ומקיש בקרנס וחותך בכלי האמנות ומפריד הקנים אלך ואלך מקשה תרגומו נגיד לשון המשכה שממשיך את האיברים מן העשת לכאן ולכאן בהקשת הקרנס ולשון מקשה מכת קרנס בטידי''ץ בלעז עשוי בהכאה כמו (דניאל ה ו) דא לדא נקשן תעשה המנורה מאליה לפי שהיה משה מתקשה בה אמר לו הקדוש ברוך הוא השלך את הככר לאור והיא נעשית מאליה לכך לא נכתב תעשה ירכה הוא הרגל של מטה העשוי כמין תבה ושלשה רגלים יוצאין המנה ולמטה וקנה הקנה האמצעי שלה העולה באמצע הירך זקוף כלפי מעלה ועליו נר האמצעי עשוי כמין בזיך לצוק השמן לתוכו ולתת הפתילה גביעיה הן כמין כוסות שעושין מזכוכית ארכים וקצרים וקורין להם מדרינ''ש בלעז גביעים ואלו עשויין מזהב ובולטין ויוצאין מכל קנה וקנה כמנין שנתן בהם הכתוב ולא היו בה אלא לנוי כפתריה כמין תפוחים עגולין סביב בולטין סביבות הקנה האמצעי כדרך שעושין למנורות שלפני השרים וקורין להם פומיל''ש בלעז כפתורים ומנין שלהם כתוב בפרשה כמה כפתורים בולטין ממנה וכמה חלק בין כפתור לכפתור ופרחיה ציורין עשויין בה כמין פרחים ממנה יהיו הכל מקשה יוצא מתוך חתכת העשת ולא יעשם לבדם וידביקם  {לב} יצאים מצדיה לכאן ולכאן באלכסון נמשכים ועולין עד כנגד גבהה של מנורה שהוא קנה האמצעי ויוצאין מתוך קנה האמצעי זה למעלה מזה התחתון ארוך ושל מעלה קצר המנו והעליון קצר המנו לפי שהיה גובה ראשיהן שוה לגבהו של קנה האמצעי השביעי שממנו יוצאים ששת הקנים   {לג} משקדים כתרגומו מצוירים היו כדרך שעושין לכלי כסף וזהב שקורין ניילי''ר ושלשה גבעים בולטין מכל קנה וקנה כפתר ופרח היה לכל קנה וקנה  {לד} ובמנרה ארבעה גבעים בגופה של מנורה היו ארבעה גביעים אחד בולט בה למטה מן הקנים והשלשה למעלה מן יציאת הקנים היוצאים מצדיה משקדים כפתריה ופרחיה זה אחד מחמשה מקראות שאין להם הכרע שאין ידוע אם גביעים משקדים או משקדים כפתוריה ופרחיה  {לה} וכפתר תחת שני הקנים מתוך הכפתור היו הקנים נמשכים משני צדיה אלך ואלך כך שנינו במלאכת המשכן (פרק י) גבהה של מנורה שמונה עשר טפחים הרגלים והפרח שלשה טפחים הוא הפרח האמור בירך שנאמר (במדבר ח ד) עד ירכה עד פרחה וטפחיים חלק וטפח שבו גביע מהארבעה גביעים וכפתור ופרח משני כפתורים ושני פרחים האמורים במנורה עצמה שנאמר משקדים כפתוריה ופרחיה למדנו שהיו בקנה שני כפתורים ושני פרחים לבד מן השלשה כפתורים שהקנים נמשכין מתוכן שנאמר וכפתור תחת שני הקנים וגו' וטפחים חלק וטפח כפתור ושני קנים יוצאים ממנו אלך ואלך נמשכים ועולים כנגד גבהה של מנורה וטפחיים חלק וטפח כפתור ושני קנים יוצאים ממנו וטפחיים חלק וטפח כפתור ושני קנים יוצאים ממנו ונמשכים ועולין כנגד גבהה של מנורה וטפחיים חלק נשתיירו שם שלשה טפחים שבהם שלשה גביעים וכפתור ופרח נמצאו גביעים עשרים ושנים שמונה עשר לששה קנים שלשה לכל אחד ואחד וארבעה בגופה של מנורה הרי עשרים ושנים ואחד עשר כפתורים ששה בששת הקנים ושלשה בגופה של מנורה שהקנים יוצאים מהם ושנים עוד במנורה שנאמר משקדים כפתוריה מעוט כפתורים שנים האחד למטה אצל הירך והאחד בשלשת טפחים העליונים עם שלשת הגביעים ותשעה פרחים היו לה ששה לששת הקנים שנאמר (פסוק לג) בקנה האחד כפתור ופרח ושלשה למנורה שנאמר משקדים כפתוריה ופרחיה ומיעוט פרחים שנים ואחד האמור בפרשת בהעלותך (במדבר ח ד) עד ירכה עד פרחה ואם תדקדק במשנה זו הכתובה למעלה תמצאם כמנינם איש איש במקומו  {לז} את נרתיה כמין בזכין שנותנין בתוכם השמן והפתילות והאיר על עבר פניה עשה ששת הנרות שבראשי הקנים היוצאים מצדיה מסבים כלפי האמצעי כדי שיהיו הנרות כשתדליקם מאירים אל עבר פניה מוסב אורם אל צד פני הקנה האמצעי שהוא גוף המנורה  {לח} ומלקחיה הם הצבתים העשויין לקח בהם הפתילה מתוך השמן לישבן ולמשכן בפי הנרות ועל שם שלוקחים בהם קרויים מלקחים וצבתהא שתרגם אנקלוס לשון צבת טינליי''א בלעז ומחתתיה הם כמין בזכין קטנים שחותה בהן את האפר שבנר בבקר בבקר כשהוא מטיב את הנרות מאפר הפתילות שדלקו הלילה וכבו ולשון מחתה פוישידויר''א בלעז יעה כמו (ישעיה ל יד) לחתות אש מיקוד  {לט} ככר זהב טהור שלא יהיה משקלה עם כל כליה אלא ככר לא פחות ולא יותר והככר של חול ששים מנה ושל קדש היה כפול מאה עשרים מנה והמנה הוא ליטרא ששוקלין בה כסף למשקל קולוני''א והם מאה זהובים עשרים וחמשה סלעים והסלע ארבעה זהובים  {מ} וראה ועשה ראה כאן בהר תבנית שאני מראה אותך מגיד שנתקשה משה במעשה המנורה עד שהראה לו הקדוש ברוך הוא מנורה של אש אשר אתה מראה כתרגומו דאת מתחזי בטורא אלו היה נקוד מראה בפת''ח היה פתרונו אתה מראה לאחרים עכשו שנקוד חטף קמ''ץ פתרונו דאת מתחזי שאחרים מראים לך שהנקוד מפריד בין עשה לנעשה     {א} ואת המשכן תעשה עשר יריעת להיות לו לגג ולמחצות מחוץ לקרשים שהיריעות תלויות מאחוריהן לכסותן שש משזר ותכלת וארגמן ותולעת שני הרי ארבע מינין יחד בכל חוט וחוט אחד של פשתים ושלשה של צמר וכל חוט וחוט כפול ששה הרי ארבעה מינין כשהן שזורין יחד עשרים וארבע כפלים לחוט כרבים מעשה חשב כרובים היו מצוירין בהם באריגתן ולא ברקימה שהוא מעשה מחט אלא באריגה בשני כתלים פרצוף אחד מכאן ופרצוף אחד מכאן ארי מצד זה ונשר מצד זה וכמו שאורגין חגורות של משי שקורין בלעז פיישי''ש  {ג} תהיין חברת תופרן במחט זו בצד זו חמש לבד וחמש לבד אשה אל אחותה כך דרך המקרא לדבר בדבר שהוא לשון נקבה ובדבר שהוא לשון זכר אומר איש אל אחיו כמו שנאמר בכרובים (שמות כה כ) ופניהם איש אל אחיו  {ד} ללאת לצול''ש בלעז שרוכים וכן תרגם אנקלוס ענובין לשון עניבה מקצה בחברת באותה יריעה שבסוף החבור קבוצת חמשת היריעות קרויה חוברת וכן תעשה בשפת היריעה הקיצונה במחברת השנית באותה יריעה שהיא קיצונה לשון קצה כלומר לסוף החוברת  {ה} מקבילת הללאת אשה אל אחותה שמור שתעשה הלולאות במדה אחת מכונת הבדלתן זו מזו וכמדתן ביריעה זו כן יהא בחברתה כשתפרוש חוברת אצל חוברת יהיו הלולאות של יריעה זו מכונות כנגד לולאות של זו וזהו לשון מקבילות זו כנגד זו תרגומו של נגד קביל היריעות ארכן עשרים ושמונה ורחבן ארבע וכשחבר חמש יריעות יחד נמצא רחבן עשרים וכן החוברת השנית והמשכן ארכו שלשים מן המזרח למערב שנאמר עשרים קרש לפאת נגבה תימנה (פסוק יח) וכן לצפון וכל קרש אמה וחצי האמה הרי שלשים מן המזרח למערב רוחב המשכן מן הצפון לדרום עשר אמות שנאמר (כו כב כג) ולירכתי המשכן ימה וגו' ושני קרשים למקצעות הרי עשר ובמקומם אפרשם למקראות הללו נותן היריעות ארכן לרחבו של משכן עשר אמות אמצעיות לגג חלל רוחב המשכן ואמה מכאן ואמה מכאן לעובי ראשי הקרשים שעבין אמה נשתירו שש עשרה אמה שמונה לצפון ושמונה לדרום מכסות קומת הקרשים שגבהן עשר נמצאו שתי אמות התחתונות מגלות רחבן של יריעות ארבעים אמה כשהן מחברות עשרים אמה לחוברת שלשים מהן לגג חלל המשכן לארכו ואמה כנגד עובי ראשי הקרשים שבמערב ואמה לכסות עובי העמודים שבמזרח שלא היו קרשים במזרח אלא ארבעה עמודים שהמסך פרוש ותלוי בווין שבהן כמין וילון נשתירו שמונה אמות התלויין על אחורי הקרשים שבמערב ושתי אמות התחתונות מגלות זו מצאתי בברייתא דארבעים ותשע מדות אבל במסכת שבת (צח ב) אין היריעות מכסות את עמודי המזרח ותשע אמות תלויות אחורי המשכן והכתוב מסייענו ונתת את הפרוכת תחת הקרסים ואם כדברי הברייתא הזאת נמצאת פרוכת משוכה מן הקרסים ולמערב אמה  {ו} קרסי זהב פירמייל''ץ בלעז ומכניסין ראשן אחד בלולאות שבחוברת זו וראשן אחד בלולאות שבחוברת זו ומחברן בהן  {ז} יריעות עזים מנוצה של עזים לאהל על המשכן לפרוש אותן על היריעות התחתונות  {ח} שלשים באמה שכשנותן ארכן לרוחב המשכן כמו שנתן את הראשונות נמצאו אלו עודפות אמה מכאן ואמה מכאן לכסות אחת מהשתי אמות שנשארו מגלות מן הקרשים והאמה התחתונה של קרש שאין היריעה מכסה אותו היא האמה התחובה בנקב האדן שהאדנים גבהן אמה  {ט} וכפלת את היריעה הששית העודפת באלו העליונות יותר מן התחתונות אל מול פני האהל חצי רחבה היה תלוי וכפול על המסך שבמזרח כנגד הפתח דומה לכלה צנועה המכסה בצעיף על פניה  {יב} וסרח העדף ביריעת האהל על יריעות המשכן יריעות האהל הן העליונות של עזים שקרויים אהל כמו שכתוב בהן (פסוק ז) לאהל על המשכן וכל אהל האמור בהן אינו אלא לשון גג שמאהילות ומסככות על התחתונות והן היו עודפות על התחתונות חצי היריעה למערב שהחצי של יריעה אחת עשרה היתרה היה נכפל אל מול פני האהל נשארו שתי אמות רוחב חציה עודף על רוחב התחתונות תסרח על אחרי המשכן לכסות שתי אמות שהיו מגלות בקרשים  {יג} והאמה מזה והאמה מזה לצפון ולדרום בעדף בארך יריעת האהל שהן עודפות על אורך יריעות המשכן שתי אמות יהיה סרוח על צדי המשכן לצפון ולדרום כמו שפירשתי למעלה למדה תורה דרך ארץ שיהא אדם חס על היפה אחרי המשכן הוא צד מערבי לפי שהפתח במזרח שהם פניו וצפון ודרום קרויין צדדין לימין ולשמאל  {יד} מכסה לאהל לאותו גג של יריעות עזים עשה עוד מכסה אחד של עורות אילם מאדמים ועוד למעלה ממנו מכסה עורות תחשים ואותן מכסאות לא היו מכסין אלא את הגג ארכן שלשים ורחבן עשר אלו דברי רבי נחמיה ולדברי רבי יהודה מכסה אחד היה חציו של עורות אילים מאדמים וחציו של עורות תחשים  {טו} ועשית את הקרשים היה לו לומר ועשית קרשים כמה שנאמר בכל דבר ודבר ומהו הקרשים מאותן העומדין ומיחדין לכך יעקב אבינו צפה ברוח הקדש ונטע ארזים במצרים וכשמת צוה לבניו להעלותם עמהם כשיצאו ממצרים אמר להם שעתיד הקדוש ברוך הוא לצוות אתכם לעשות משכן במדבר מעצי שטים ראו שיהיו מזמנים בידכם הוא שיסד הבבלי בפיוט שלו טס מטע מזורזים קורות בתינו ארזים שנזדרזו להיות מוכנים בידם מקדם לכן עצי שטים עומדים אישטנטיבי''ש בלעז שיהא אורך הקרשים זקוף למעלה בקירות המשכן ולא תעשה הכתלים בקרשים שוכבים להיות רוחב הקרשים לגובה הכתלים קרש על קרש  {טז} עשר אמות ארך הקרש למדנו שגבהו של משכן עשר אמות ואמה וחצי האמה רחב למדנו ארכו של משכן לעשרים קרשים שהיו בצפון ובדרום מן המזרח למערב שלשים אמה  {יז} שתי ידות לקרש האחד היה חורץ את הקרש מלמטה באמצעו בגובה אמה מניח רביע רחבו מכאן ורביע רחבו מכאן והן הן הידות והחריץ חצי רוחב הקרש באמצע ואותן הידות מכניס באדנים שהיו חלולים והאדנים גבהן אמה ויושבים רצופים ארבעים זה אצל זה וידות הקרש הנכנסים בחלל האדנים חרוצות משלשת צדיהן רוחב החריץ כעובי שפת האדן שיכסה הקרש את כל ראש האדן שאם לא כן נמצא רוח בין קרש לקרש כעובי שפת שני האדנים שיפסיקו ביניהם וזהו שנאמר (לקמן כד) והיו תאמים מלמטה שיחרוץ את צדי הידות כדי שיתחברו הקרשים זה אצל זה משלבת עשויות כמין שליבות סלם מבדלות זו מזו ומשפין ראשיהם לכנס בתוך חלל האדן כשליבה הנכנסת בנקב עמודי הסלם אשה אל אחתה מכונות זו כנגד זו שיהיו חריציהם שוים זו כמדת זו כדי שלא יהיו שתי ידות זו משוכה לצד פנים וזו משוכה לצד חוץ בעובי הקרש שהוא אמה ותרגום של ידות צירין לפי שדומות לצירי הדלת הנכנסים בחורי המפתן  {יח} לפאת נגבה תימנה אין פאה זו לשון מקצוע אלא כל הרוח קרויה פאה כתרגומו לרוח עבר דרומא  {כב} ולירכתי לשון סוף כתרגומו ולסיפי ולפי שהפתח במזרח קרוי המזרח פנים והמערב אחורים וזהו סוף שהפנים הוא הראש תעשה ששה קרשים הרי תשע אמות רוחב  {כג} ושני קרשים תעשה למקצעת אחד למקצוע צפונית מערבית ואחד למערבית דרומית כל שמונה קרשים בסדר אחד הן אלא שאלו השנים אינן בחלל המשכן אלא חצי אמה מזו וחצי אמה מזו נראות בחלל להשלים רחבו לעשר והאמה מזה והאמה מזה באות כנגד אמת עובי קרשי המשכן הצפון והדרום כדי שיהא המקצוע מבחוץ שוה  {כד} ויהיו כל הקרשים תואמים זה לזה מלמטה שלא יפסיק עובי שפת שני האדנים ביניהם להרחיקם זו מזו זהו שפרשתי (לעיל יז) שיהיו צירי הידות חרוצים מצדיהן שיהא רוחב הקרש בולט לצדיו חוץ ליד הקרש לכסות את שפת האדן וכן הקרש שאצלו ונמצאו תואמים זה לזה וקרש המקצוע שבסדר המערב חרוץ לרחבו בעביו כנגד חריץ של צד קרש הצפוני והדרומי כדי שלא יפרידו האדנים ביניהם ויחדו יהיו תמים כמו תואמים על ראשו של קרש אל הטבעת האחת כל קרש וקרש היה חרוץ למעלה ברחבו שני חריצין בשני צדיו כדי עובי טבעת ומכניסו בטבעת אחת נמצא מתאים לקרש שאצלו אבל אותן טבעות לא ידעתי אם קבועות הן אם מטולטלות ובקרש שבמקצוע היה טבעת בעובי הקרש הדרומי והצפוני וראש קרש המקצוע שבסדר מערב נכנס לתוכו נמצאו שני הכתלים מחברים כן יהיה לשניהם לשני הקרשים שבמקצוע לקרש שבסוף צפון ולקרש המערבי וכן לשני המקצועות  {כה} והיו שמנה קרשים הם האמורים למעלה (פסוקים כב כג) תעשה ששה קרשים ושני קרשים תעשה למקצעות נמצאו שמנה קרשים בסדר מערבי כך שנויה במשנת מעשה סדר הקרשים במלאכת המשכן (פרק א) היה עושה את האדנים חלולים וחורץ את הקרש מלמטה רביע מכאן ורביע מכאן והחריץ חציו באמצע ועשה לו שתי ידות כמין שני חמוקין ולי נראה שהגרסא כמין שני חוקין כמין שתי שליבות סלם המובדלות זו מזו ומשפות להכנס בחלל האדן כשליבה הנכנסת בנקב עמוד הסלם והוא לשון משלבות עשויות כמין שליבה ומכניסן לתוך שני אדנים שנאמר (פסוק יט) שני אדנים ושני אדנים וחורץ את הקרש מלמעלה אצבע מכאן ואצבע מכאן ונותן לתוך טבעת אחת של זהב כדי שלא יהיו נפרדים זה מזה שנאמר (פסוק כד) והיו תואמים מלמטה וגו' כך היא המשנה והפרוש שלה הצעתי למעלה בסדר המקראות  {כו} בריחם כתרגומו עברין ובלעז אישבר''ש חמשה לקרשי צלע המשכן אלו חמשה שלשה הן אלא שהבריח העליון והתחתון עשוי משתי חתכות זה מבריח עד חצי הכתל וזה מבריח עד חצי הכתל זה נכנס בטבעת מצד זה וזה נכנס בטבעת מצד זה עד שמגיעין זה לזה נמצאו שעליון ותחתון שנים שהן ארבע אבל האמצעי ארכו כנגד כל הכתל ומבריח מקצה הכתל ועד קצהו שנאמר (פסוק כח) והבריח התיכון וגו' מבריח מן הקצה אל הקצה שהעליונים והתחתונים היו להן טבעות בקרשים להכנס לתוכן שתי טבעות לכל קרש משלשים בתוך עשר אמות של גובה הקרש חלק אחד מן הטבעת העליונה ולמעלה וחלק אחד מן התחתונה ולמטה וכל חלק הוא רביע אורך הקרש ושני חלקים בין טבעת לטבעת כדי שיהיו כל הטבעות מכונות זו כנגד זו אבל לבריח התיכון אין טבעות אלא הקרשים נקובין בעביין והוא נכנס בהם דרך הנקבים שהם מכונין זה מול זה וזהו שנאמר בתוך הקרשים הבריחים העליונים והתחתונים שבצפון ושבדרום אורך כל אחת חמשה עשר אמה והתיכון ארכו שלשים אמה וזהו מן הקצה אל הקצה מן המזרח ועד המערב וחמשה בריחים שבמערב אורך העליונים והתחתונים שש אמות והתיכון ארכו שתים עשרה כנגד רוחב שמונה קרשים כך היא מפרשת במלאכת המשכן (פרק א)  {כט} בתים לבריחם הטבעות שתעשה בהן יהיו בתים להכניס בהן הבריחים וצפית את הבריחם זהב לא שהיה הזהב מדבק על הבריחים שאין עליהם שום צפוי אלא בקרש היה קובע כמין שני פיפיות של זהב כמין שני סדקי קנה חלול וקובען אצל הטבעות לכאן ולכאן ארכן ממלא את רוחב הקרש מן הטבעת לכאן וממנה לכאן והבריח נכנס לתוכו וממנו לטבעת ומן הטבעת לפה השני נמצאו הבריחים מצפין זהב כשהן תחובין בקרשים והבריחים הללו מבחוץ היו בולטות והטבעות והפיפיות לא היו נראות בתוך המשכן אלא כל הכתל חלק מבפנים  {ל} והקמת את המשכן לאחר שיגמר הקימהו הראית בהר קדם לכן שאני עתיד ללמדך ולהראותך סדר הקמתו  {לא} פרכת לשון מחצה הוא ובלשון חכמים פרגוד דבר המבדיל בין המלך ובין העם תכלת וארגמן כל מין ומין היה כפול בכל חוט וחוט ששה חוטין מעשה חשב כבר פרשתי שזו היא אריגה שלשני קירות והציורין שמשני עבריה אינן דומין זה לזה כרובים ציורין של בריות יעשה בה  {לב} ארבעה עמודי שטים תקועים בתוך ארבעה אדנים ואונקליות קבועין בהן עקומים למעלה להושיב עליהן כלונס שראש הפרוכת כרוך בה והאונקליות הן הווין שהרי כמין ווין הן עשוים והפרכת ארכה עשר אמות לרחבו של משכן ורחבה עשר אמות כגבהן של קרשים פרוסה בשלישית של משכן שיהא המנה ולפנים עשר אמות והמנה ולחוץ עשרים אמה נמצא בית קדשי הקדשים עשר על עשר שנאמר ונתת את הפרכת תחת הקרסים המחברים את שתי חוברות של יריעות המשכן ורוחב החוברת עשרים אמה וכשפרשה על גג המשכן מן הפתח למערב כלתה בשני שלישי המשכן והחוברת השניה כסתה שלישו של משכן והמותר תלוי לאחוריו לכסות את הקרשים  {לה} ושמת את השלחן שלחן בצפון משוך מן הכתל הצפוני שתי אמות ומחצה ומנורה בדרום משוכה מן הכתל הדרומי שתי אמות ומחצה ומזבח הזהב נתון כנגד אויר שבין שלחן למנורה משוך קמעא כלפי המזרח וכלם נתונים מן חצי המשכן ולפנים כיצד אורך המשכן מן הפתח לפרכת עשרים אמה המזבח והשלחן והמנורה משוכים מן הפתח לצד מערב עשר אמות  {לו} ועשית מסך וילון שהוא מסך כנגד הפתח כמו (איוב א י) שכת בעדו לשון מגן מעשה רקם הצורות עשויות בו מעשה מחט כפרצוף של עבר זה כך פרצוף של עבר זה רקם שם האמן ולא שם האמנות ותרגומו עובד ציר מדת המסך כמדת הפרוכת עשר אמות על עשר אמות     {א} ועשית את המזבח וגו' ושלש אמות קומתו דברים ככתבן דברי רבי יהודה רבי יוסי אומר נאמר כאן רבוע ונאמר בפנימי רבוע מה להלן גבהו פי שנים כארכו אף כאן גבהו פי שנים כארכו ומה אני מקים ושלש אמות קומתו משפת סובב ולמעלה  {ב} ממנו תהיין קרנתיו שלא יעשם לבדם ויחברם בו וצפית אותו נחשת לכפר על עזות מצח שנאמר (ישעיה מח ד) ומצחך נחושה  {ג} סירתיו כמין יורות לדשנו להסיר דשנו לתוכם והוא שתרגם אנקלוס למספי קטמיה לספות הדשן לתוכם כי יש מלות בלשון עברית מלה אחת מתחלפת בפתרון לשמש בנין וסתירה כמו (תהלים פ י) ותשרש שרשיה (איוב ה ג) אויל משריש וחלופו (שם לא יב) ובכל תבואתי תשרש וכמוהו (ישע' יז ו) בסעיפיה פריה וחלופו (שם י לג) מסעף פארה מפשח סעיפיה וכמוהו (ירמיה נ יז) וזה האחרון עצמו שבר עצמיו וכמוהו (מל''א כא יג) ויסקלהו באבנים וחלופו (ישע' סב י) סקלו מאבן הסירו אבניה וכן (שם ה ב) ויעזקהו ויסקלהו אף כאן לדשנו להסיר דשנו ובלעז אישצינדרי''ר ויעיו כתרגומו מגרפות שנוטל בהם הדשן והן כמין כסוי הקדרה של מתכת דק ולו בית יד ובלעז וידי''ל ומזרקתיו לקבל בהם דם הזבחים ומזלגתיו כמין אנקליות כפופים ומכה בהם בבשר ונתחבים בו ומהפך בהן על גחלי המערכה שיהא ממהר שרפתן ובלעז קרוצינ''ש אנקולים ובלשון חכמים צנוריות ומחתתיו בית קבול יש להם לטול בהן גחלים מן המזבח לשאתם על מזבח הפנימי לקטרת ועל שם חתייתן קרויים מחתות כמו (ישעיה ל יד) לחתת אש מיקוד לשון שאיבת אש ממקומה וכן (משלי ו כז) היחתה איש אש בחיקו לכל כליו כמו כל כליו  {ד} מכבר לשון כברה שקורין קריבל''א כמין לבוש עשוי לו למזבח עשוי חורין חורין כמין רשת ומקרא זה מסורס וכה פתרונו ועשית לו מכבר נחשת מעשה רשת  {ה} כרכב המזבח סובב כל דבר המקיף סביב בעגול קרוי כרכוב כמו ששנינו בהכל שוחטין (חולין כה א) אלו הן גלמי כלי עץ כל שעתיד לשוף ולכרכב והוא כמו שעושין חריצין עגולין בקרשי דפני התבות וספסלי העץ אף למזבח עשה חריץ סביבו והיה רחבו אמה בדפנו לנוי והוא לסוף שש אמות של גבהו כדברי האומר גבהו פי שנים כארכו הא מה אני מקים ושלש אמות קומתו משפת סובב ולמעלה אבל סובב להלוך הכהנים לא היה למזבח הנחשת אלא על ראשו לפנים מקרנותיו וכן שנינו בזבחים (סב ב) איזהו כרכוב בין קרן לקרן ולפנים מהן אמה של הלוך רגלי הכהנים ושתי אמות הללו קרויים כרכוב ודקדקנו שם והכתיב תחת כרכוב המזבח מלמטה למדנו שהכרכוב בדפנו הוא ולבוש המכבר תחתיו ותירץ המתרץ תרי הוו חד לנוי וחד לכהנים דלא ישתרגו זה שבדופן לנוי היה ומתחתיו הלבישו המכבר והגיע רחבו עד חצי המזבח נמצא שהמכבר רחב אמה והוא היה סימן לחצי גבהו להבדיל בין דמים העליונים לדמים התחתונים וכנגדו עשו למזבח בית עולמים חגורת חוט הסקרא באמצעו וכבש שהיו עולין בו אף על פי שלא פרשו בענין זה כבר שמענו בפרשת (לעיל כ כ) מזבח אדמה תעשה לי (לעיל כ כב) ולא תעלה במעלות לא תעשה לי מעלות בכבש שלו אלא כבש חלק למדנו שהיה לו כבש כך שנינו במכילתא ומזבח אדמה הוא מזבח הנחשת שהיו ממלאין חללו אדמה במקום חניתן והכבש היה בדרום המזבח מבדל מן המזבח מלא חוט השערה ורגליו מגיעין עד אמה סמוך לקלעי החצר שבדרום כדברי האומר עשר אמות קומתו ולדברי האומר דברים ככתבן שלש אמות קומתו לא היה אורך הכבש אלא עשר אמות כך מצאתי במשנת מ''ט מדות וזה שהיה מבדל מן המזבח מלא החוט במסכת זבחים (סב ב) למדוה מן המקרא  {ז} בטבעת בארבע טבעות שנעשו למכבר  {ח} נבוב לחת כתרגומו חליל לוחין לוחות עצי שטים מכל צד והחלל באמצע ולא יהא כלו עץ אחד שיהא עביו חמש אמות על חמש אמות כמין סדן  {ט} קלעים עשויין כמין קלעי ספינה נקבים נקבים מעשה קליעה ולא מעשה אורג ותרגומו סרדין כתרגומו של מכבר המתורגם סרדא לפי שהן מנקבין ככברה לפאה האחת כל הרוח קרוי פאה  {י} ועמדיו עשרים חמש אמות בין עמוד לעמוד ואדניהם של עמודים נחשת האדנים יושבים על הארץ והעמודים תקועים לתוכן היה עושה כמין קונדסין שקורין פל''ש בלעז ארכן ששה טפחים ורחבן שלשה וטבעת נחשת קבועה בו באמצעו וכורך שפת הקלע סביבו במיתרים כנגד כל עמוד ועמוד ותולה הקונדס דרך טבעתו באונקליות שבעמוד העשוי כמין ו''ו ראשו זקוף למעלה וראשו אחד תקוע בעמוד כאותן שעושין להציב דלתות שקורין גונזי''ש בלעז ורחב הקלע תלוי מלמטה והיא קומת מחיצות החצר ווי העמודים הם האונקליות וחשקיהם מקפין היו העמודים בחוטי כסף סביב ואיני יודע אם על פני כלן אם בראשם אם באמצעם אך יודע אני שחשוק לשון חגורה שכן מצינו בפילגש בגבעה (שופטים יט יז) ועמו צמד חמורים חבושים תרגומו חשוקים  {יג} לפאת קדמה מזרחה פני המזרח קרוי קדם לשון פנים אחור לשון אחורים לפיכך המזרח קרוי קדם שהוא פנים ומערב קרוי אחור כמו דתרגם אנקלוס (דברים יא כד) הים האחרון ימא מערבאה חמשים אמה אותן חמשים אמה לא היו סתומים כלם בקלעים לפי ששם הפתח אלא חמש עשרה אמה קלעים לכתף הפתח מכאן וכן לכתף השנית נשאר רחב חלל הפתח בינתים עשרים אמה וזה שנאמר (פסוק טז) ולשער החצר מסך עשרים אמה וילון למסך כנגד הפתח עשרים אמה ארך כרחב הפתח  {יד} עמדיהם שלשה חמש אמות בין עמוד לעמוד בין עמוד שבראש הדרום העומד במקצוע דרומית מזרחית עד עמוד שהוא מן השלשה שבמזרח חמש אמות וממנו לשני חמש אמות ומן השני לשלישי חמש אמות וכן לכתף השנית וארבעה עמודים למסך הרי עשרה עמודים למזרח כנגד עשרה למערב  {יז} כל עמודי החצר סביב וגו' לפי שלא פרש ווין וחשוקים ואדני נחשת אלא לצפון ולדרום אבל למזרח ולמערב לא נאמר ווין וחשוקים ואדני נחשת לכך בא ולמד כאן  {יח} ארך החצר הצפון והדרום שמן המזרח למערב מאה באמה ורחב חמשים בחמשים חצר שבמזרח היתה מרבעת חמשים על חמשים שהמשכן ארכו שלשים ורחבו עשר העמיד מזרח פתחו בשפת חמשים החיצונים של אורך החצר נמצא כלו בחמשים הפנימיים וכלה ארכו לסוף שלשים נמצאו עשרים אמה רוח לאחוריו בין הקלעים שבמערב ליריעות של אחורי המשכן ורוחב המשכן עשר אמות באמצע רחב החצר נמצאו לו עשרים אמה רוח לצפון ולדרום מן קלעי החצר ליריעות המשכן וכן למערב וחמשים על חמשים חצר לפניו וקמה חמש אמות גובה מחצות החצר והוא רוחב הקלעים ואדניהם נחשת להביא אדני המסך שלא תאמר לא נאמרו אדני נחשת אלא לעמודי הקלעים אבל אדני המסך של מין אחר היו כך נראה בעיני שלכך חזר ושנאן  {יט} לכל כלי המשכן שהיו צריכין להקמתו ולהורדתו כגון מקבות לתקוע יתדות ועמודים יתדות כמין נגרי נחשת עשויין ליריעות האהל ולקלעי החצר קשורים במיתרים סביב סביב בשפוליהן כדי שלא תהא הרוח מגביהתן ואיני יודע אם תחובין בארץ או קשורין ותלויין וכבדן מכביד שפולי היריעות שלא ינועו ברוח ואומר אני ששמן מוכיח עליהם שהם תקועין בארץ לכך נקראו יתדות ומקרא זה מסיעני (ישעיה לג כ) אהל בל יצען בל יסע יתדותיו לנצח    {כ} ואתה תצוה' זך בלי שמרים כמו ששנינו במנחות (פו א) מגרגרו בראש הזית וכו' כתית הזיתים היה כותש במכתשת ואינו טוחנן בריחים כדי שלא יהו בו שמרים ואחר שהוציא טפה ראשונה מכניסן לריחים וטוחנן והשמן השני פסול למנורה וכשר למנחות שנאמר כתית למאור ולא כתית למנחות להעלות נר תמיד מדליק עד שתהא שלהבת עולה מאליה תמיד כל לילה ולילה קרוי תמיד כמו שאתה אומר (במדבר כח ו) עולת תמיד ואינה אלא מיום ליום וכן במנחת חבתין נאמר (ויקרא ו יג) תמיד ואינה אלא מחציתה בבקר ומחציתה בערב אבל תמיד האמור בלחם הפנים משבת לשבת הוא  {כא} מערב עד בקר תן לה מדתה שתהא דולקת מערב עד בקר ושערו חכמים חצי לוג ללילי טבת הארכין וכן לכל הלילות ואם יותר אין בכך כלום     {א} ואתה הקרב אליך לאחר שתגמר מלאכת המשכן  {ג} לקדשו לכהנו לי לקדשו להכניסו בכהנה על ידי הבגדים שיהא כהן לי ולשון כהנה שרות הוא שוריינטריא''ה בלעז  {ד} חשן תכשיט כנגד הלב ואפוד לא שמעתי ולא מצאתי בברייתא פרוש תבניתו ולבי אומר לי שהוא חגור לו מאחוריו רחבו כרוחב גב איש כמין סינר שקורין פורציינ''ט בלעז שחוגרות השרות כשרוכבות על הסוסים כך מעשהו מלמטה שנאמר (שמואל ב ו יד) ודוד חגור אפוד בד למדנו שהאפוד חגורה היא ואי אפשר לומר שאין בו אלא חגורה לבדה שהרי נאמר (ויקרא ח ז) ויתן עליו את האפוד ואחר כך ויחגור אותו בחשב האפוד ותרגם אנקלוס בהמין אפודא למדנו שהחשב הוא החגור והאפוד שם תכשיט לבדו ואי אפשר לומר שעל שם שתי הכתפות שבו הוא קרוי אפוד שהרי נאמר (פסוק כז) שתי כתפות האפוד למדנו שהאפוד שם לבד והכתפות שם לבד והחשב שם לבד לכך אני אומר שעל שם הסינר של מטה קרוי אפוד על שם שאופדו ומקשטו בו כמו שנאמר (ויקרא ח ז) ויאפוד לו בו והחשב הוא החגור של מעלה המנו והכתפות קבועות בו ועוד אומר לי לבי שיש ראיה שהוא מין לבוש שתרגם יונתן (שמואל ב' ו יד) ודוד חגור אפוד בד כרדוט דבוץ ותרגם כמו כן מעילים כרדוטין במעשה תמר אחות אבשלום (שמואל ב יג יח) כי כן תלבשנה בנות המלך הבתולות מעילים ומעיל הוא כמין חלוק וכן הכתנת אלא שהכתונת סמוך לבשרו ומעיל קרוי חלוק עליון תשבץ עשויין משבצות לנוי והמשבצות הן כמין גמות העשויות בתכשיטי זהב למושב קביעות אבנים טובות ומרגליות כמו שנאמר באבני האפוד (פסוק יא) מסבות משבצות זהב ובלעז קוראין אותו קשטונ''ש מצנפת כמין כפת כובע שקורין קויפ''א בלעז שהרי במקום אחר קורא להם (לט כח) מגבעות ומתרגמנן קובעיא ואבנט היא חגורה על הכתנת והאפוד חגורה על המעיל כמו שמצינו בסדר לבישתן (ויקרא ח ז) ויתן עליו את הכתנת ויחגור אותו באבנט וילבש אותו את המעיל ויתן עליו את האפוד בגדי קדש מתרומה המקדשת לשמי יעשו אותם  {ה} והם יקחו אותם חכמי לב שיעשו הבגדים יקבלו מן המתנדבים את הזהב ואת התכלת לעשות מהן את הבגדים  {ו} ועשו את האפוד אם באתי לפרש מעשה האפוד והחשן על סדר המקראות הרי פרושן פרקים פרקים וישגה הקורא בצרופן לכך אני כותב מעשיהם כמות שהוא למען ירוץ הקורא בו ואחר כך אפרש על סדר המקראות האפוד עשוי כמין סינר של נשים רוכבות סוסים וחוגר אותו מאחוריו כנגד לבו למטה מאציליו רחבו כמדת רוחב גבו של אדם ויותר ומגיע עד עקביו והחשב מחבר בראשו על פני רחבו מעשה אורג ומאריך לכאן ולכאן כדי להקיף ולחגור בו והכתפות מחברות בחשב אחד לימין ואחד לשמאל מרוחקות זו מזו שעור הבדלת כתפים מאחורי הכהן לשני קצות רחבו של סינר וכשזוקפן עומדות לו על שני כתפיו והן כמין שתי רצועות עשויות ממין האפוד ארכות כדי שעור לזקפן אצל צוארו מכאן ומכאן ונקפלות לפניו למטה מכתפיו מעט ואבני השהם קבועות בהם אחת על כתף ימין ואחת על כתף שמאל והמשבצות נתונות בראשיהם לפני כתפיו ושתי עבותות הזהב תחובות בשתי טבעות שבחשן בשני קצות רחבו העליון אחת לימין ואחת לשמאל ושני ראשי השרשרת הימנית תקועין במשבצות לימין וכן שני ראשי השרשרת השמאלית תקועין במשבצות שבכתף שמאל נמצא החושן תלוי במשבצות האפוד על לבו מלפניו ועוד שתי טבעות בשני קצות החשן בתחתיתו וכנגדם שתי טבעות בשתי כתפות האפוד מלמטה בראשו התחתון המחבר בחשב טבעות החשן אל מול טבעות האפוד שוכבים זה על זה ומרכסן בפתיל תכלת תחוב בטבעות האפוד והחשן שיהא תחתית החשן דבוק לחשב האפוד ולא יהא נד ונבדל הולך וחוזר זהב תכלת וארגמן תולעת שני ושש משזר חמשת מינים הללו שזורין בכל חוט וחוט היו מרדדין את הזהב כמין טסין דקין וקוצצין פתילים מהם וטווין אותן חוט של זהב עם ששה חוטים של תכלת וחוט של זהב עם ששה חוטין של ארגמן וכן בתולעת שני וכן בשש שכל המינין חוטן כפול ששה וחוט של זהב עם כל אחד ואחד ואחר כך שוזר את כלם כאחד נמצא חוטן כפול עשרים ושמונה וכן מפורש במסכת יומא (עב א) ולמד מן המקרא הזה (שמות לט ג) וירקעו את פחי הזהב וקצץ פתילים לעשות את פתילי הזהב בתוך התכלת ובתוך הארגמן וגו' למדנו שחוט של זהב שזור עם כל מין ומין מעשה חשב כבר פרשתי (שמות כו א) שהוא אריגת שתי קירות שאין צורות שני עבריה דומות זו לזו  {ז} שתי כתפות וגו' הסינר מלמטה וחשב האפוד היא החגורה וצמודה לו מלמעלה דגמת סינר הנשים ומגבו של כהן היו מחברות בחשב שתי חתכות כמין שתי רצועות רחבות אחת כנגד כל כתף וכתף וזוקפן על שתי כתפותיו עד שנקפלות לפניו כנגד החזה ועל ידי חבורן לטבעות החשן נאחזין מלפניו כנגד לבו שאין נופלות כמו שמפורש בענין והיו זקופות והולכות כנגד כתפיו ושתי אבני השהם קבועות בהן אחת בכל אחת אל שני קצותיו אל רחבו של אפוד שלא היה רחבו אלא כנגד גבו של כהן וגבהו עד כנגד האצילים שקורין קודי''ש בלעז מרפקים שנאמר (יחזקאל מד יח) לא יחגרו ביזע אין חוגרין במקום זיעה לא למעלה מאציליהם ולא למטה ממתניהם אלא כנגד אציליהם וחבר האפוד עם אותן שתי כתפות האפוד יחבר אותם במחט למטה בחשב ולא יארגם עמו אלא אורגם לבדם ואחר כך מחברם  {ח} וחשב אפדתו וחגור שעל ידו הוא מאפדו ומתקנהו לכהן ומקשטו אשר עליו למעלה בשפת הסינר היא החגורה כמעשהו כאריגת הסינר מעשה חושב ומחמשת מינים כך אריגת החשב מעשה חושב ומחמשת מינין ממנו יהיה עמו יהיה ארוג ולא יארגנו לבד ויחברנו  {י} כתולדתם כסדר שנלדו ראובן שמעון לוי יהודה דן נפתלי על האחת ועל השניה גד אשר יששכר זבולן יוסף בנימין מלא שכן הוא כתוב במקום תולדתו עשרים וחמש אותיות בכל אחת ואחת  {יא} מעשה חרש אבן מעשה אמן של אבנים חרש זה דבוק הוא לתבה שלאחריו ולפיכך הוא נקוד פתח בסופו וכן (ישעיה מד יג) חרש עצים נטה קו חרש של עצים וכן (ישעיה מד יב) חרש ברזל מעצד כל אלה דבוקים ופתוחים פתוחי חתם כתרגומו כתב מפרש כגלף דעזקא חרוצות האותיות בתוכן כמו שחורצין חותמי טבעות שהם לחתום אגרות כתב נכר ומפרש על שמות כמו בשמות מסבת משבצות מוקפות האבנים במשבצות זהב שעושה מושב האבן בזהב כמין גומא למדת האבן ומשקיעה במשבצות נמצאת המשבצת סובבת את האבן סביב ומחבר המשבצות בכתפות האפוד  {יב} לזכרון שיראה הקדוש ברוך הוא השבטים כתובים לפניו ויזכור צדקתם  {יג} ועשית משבצות מעוט משבצות שתים ולא פרש לך עתה בפרשה זו אלא מקצת צרכן ובפרשת החושן גומר לך פרושן  {יד} שרשרת זהב שלשלאות מגבלות לסוף גבול החשן תעשה אותם מעשה עבות מעשה קליעת חוטין ולא מעשה נקבים וכפלים כאותן שעושין לבורות אלא כאותן שעושין לערדסקאות שקורין אינצינשייר''ש בלעז כלי קטורת ונתת את שרשרת של עבותות העשויות מעשה עבות על המשבצות הללו ולא זה הוא מקום צואת עשיתן של שרשרות ולא צואת קביעתן ואין תעשה האמור כאן לשון צווי ואין ונתתה האמור כאן לשון צווי אלא לשון עתיד כי בפרשת החשן חוזר ומצוה על עשיתן ועל קביעתן ולא נכתב כאן אלא להודיע מקצת צורך המשבצות שצוה לעשות עם האפוד וכתב לך זאת לומר לך המשבצות הללו יזקקו לך לכשתעשה שרשרות מגבלות על החשן תתנם על המשבצות הללו  {טו} חשן משפט שמכפר על קלקול הדין דבר אחר משפט שמברר דבריו והבטחתו אמת דיריישנימינ''ט בלעז שהמשפט משמש שלש לשונות דברי טענות הבעלי דינים וגמר הדין ועונש הדין אם עונש מיתה אם עונש מכות אם עונש ממון וזה משמש לשון ברור דברים שמפרש ומברר דבריו כמעשה אפוד מעשה חושב ומחמשת מינין  {טז} זרת ארכו וזרת רחבו כפול ומוטל לו לפניו כנגד לבו שנאמר (פסוק ל) והיו על לב אהרן תלוי בכתפות האפוד הבאות מאחוריו על כתפיו ונקפלות ויורדות לפניו מעט והחשן תלוי בהן בשרשרות וטבעות כמו שמפורש בענין  {יז} ומלאת בו על שם שהאבנים ממלאות גמות המשבצות המתקנות להן קורא אותן בלשון מלאים  {כ} משבצים זהב יהיו הטורים במלואתם מקפים משבצות זהב בעומק שעור שיתמלא בעובי האבן זהו לשון במלואתם כשיעור מלוי עביין של אבנים יהיה עומק המשבצות לא פחות ולא יותר  {כא} איש על שמו כסדר תולדותם סדר האבנים אודם לראובן פטדה לשמעון וכן כלם  {כב} על החשן בשביל החשן לקבעם בטבעותיו כמו שמפורש למטה בענין שרשת לשון שרשי אילן המאחיזין לאילן להאחז ולהתקע בארץ אף אלו יהיו מאחיזין לחשן שבהם יהיה תלוי באפוד והן שתי שרשרות האמורות למעלה (פסוק יד) בענין המשבצות ואף שרשרות פתר מנחם בן סרוק לשון שרשים ואמר שהרי''ש יתרה כמו מ''ם שבשלשום ומ''ם שבריקם ואיני רואה את דבריו אלא שרשרת בלשון עברית כשלשלת בלשון משנה גבלת הוא מגבלות האמור למעלה (פסוק יד) שתתקעם בטבעות שיהיו בגבול החשן וכל גבול לשון קצה אשומיי''ל בלעז מעשה עבות מעשה קליעה  {כג} על החשן לצורך החושן כדי לקבעם בו ולא יתכן לומר שתהא תחלת עשיתן עליו שאם כן מה הוא שחוזר ואומר ונתת את שתי הטבעות והלא כבר נתונים בו היה לו לכתוב בתחלת המקרא ועשית על קצות החשן שתי טבעות זהב ואף בשרשרות צריך אתה לפתור כן על שני קצות החשן לשתי פאות שכנגד הצואר לימנית ולשמאלית הבאים מול כתפות האפוד  {כד} ונתתה את שתי עבתת הזהב הן הן שרשרות גבלות הכתובות למעלה (פסוק כב) ולא פרש מקום קבוען בחשן עכשיו מפרש לך שיהא תוחב אותן בטבעות ותדע לך שהן הן הראשונות שהרי בפרשת אלה פקודי לא הכפלו  {כה} ואת שתי קצות של שתי העבותות שני ראשיהם שלכל אחת תתן על שתי המשבצות הן הכתובות למעלה (פסוק יד) בין פרשת החשן ופרשת האפוד ולא פרש את צרכן ואת מקומן עכשיו מפרש שיתקע בהן ראשי העבותות התחובות בטבעות בראשי החשן לימין ולשמאל אצל הצואר שני ראשי השרשרת הימנית תוקע במשבצות של ימין וכן בשל שמאל שני ראשי שרשרות השמאלית ונתתה המשבצות על כתפות האפוד אחת בזו ואחת בזו נמצאו כתפות האפוד מחזיקין את החשן שלא יפל ובהן הוא תלוי ועדין שפת החשן התחתונה הולכת ובאה ונוקשת על כרסו ואינה דבוקה לו יפה לכך הצרך עוד שתי טבעות לתחתיתו כמו שמפרש והולך אל מול פניו של אפוד שלא יתן המשבצות בעבר הכתפות שכלפי המעיל אלא בעבר העליון שכלפי החוץ והוא קרוי מול פניו של אפוד כי אותו עבר שאינו נראה אינו קרוי פנים  {כו} על שני קצות החשן הן שתי פאותיו התחתונות לימין ולשמאל על שפתו אשר אל עבר האפד ביתה הרי לך שני סימנין האחד שיתנם בשני קצות של תחתיתו שהוא כנגד האפוד שעליונו אינו כנגד האפוד שהרי סמוך לצואר הוא והאפוד נתון על מתניו ועוד נתן סימן שלא יקבעם בעבר החשן שכלפי החוץ אלא בעבר שכלפי פנים שנאמר ביתה ואותו העבר הוא לצד האפוד שחשב האפוד חוגרו הכהן ונקפל הסינר לפני הכהן על מתניו וקצת כרסו מכאן ומכאן עד כנגד קצות החשן וקצותיו שוכבין עליו  {כז} על שתי כתפות האפוד מלמטה שהמשבצות נתונות בראשי כתפות האפוד העליונים הבאים על כתפיו כנגד גרונו ונקפלות ויורדות לפניו והטבעות צוה לתן בראשן השני שהוא מחבר לאפוד והוא שנאמר לעמת מחברתו סמוך למקום חבורן באפוד למעלה מן החגורה מעט שהמחברת לעמת החגורה ואלו נתונים מעט בגובה זקיפת הכתפות הוא שנאמר ממעל לחשב האפוד והן כנגד סוף החשן ונותן פתיל תכלת באותן הטבעות ובטבעות החשן ורוכסן באותן פתילין לימין ולשמאל שלא יהא תחתית החושן הולך לפנים וחוזר לאחור ונוקש על כרסו ונמצא מישב על המעיל יפה ממול פניו בעבר החיצון  {כח} וירכסו לשון חבור וכן (תהלים לא כא) מרכסי איש חבורי חבלי רשעים וכן (ישעיה מ ד) והרכסים לבקעה הרים הסמוכים זה לזה שאי אפשר לירד לגיא שביניהם אלא בקושי גדול שמתוך סמיכתן הגיא זקופה ועמוקה יהיו לבקעת מישור ונוחה לילך להיות על חשב האפוד להיות החשן דבוק אל חשב האפוד ולא יזח לשון נתוק ולשון ערבי הוא כדברי דונש בן לברט  {ל} את האורים ואת התמים הוא כתב שם המפורש שהיה נותנו בתוך כפלי החשן שעל ידו הוא מאיר דבריו ומתמם את דבריו ובמקדש שני היה החשן שאי אפשר לכהן גדול להיות מחסר בגדים אבל אותו השם לא היה בתוכו ועל שם אותו הכתב הוא קרוי משפט שנאמר (במדבר כז כא) ושאל לו במשפט האורים את משפט בני ישראל דבר שהם נשפטים ונוכחים על ידו אם לעשות דבר או לא לעשות ולפי מדרש אגדה שהחשן מכפר על מעותי הדין נקרא משפט על שם סליחת המשפט  {לא} את מעיל האפוד שהאפוד נתון עליו לחגורה כליל תכלת כלו תכלת שאין מין אחר מעורב בו  {לב} והיה פי ראשו פי המעיל שבגבהו הוא פתיחת בית הצואר בתוכו כתרגומו כפיל לגויה כפול לתוכו להיות לו לשפה כפילתו והיה מעשה אורג ולא במחט כפי תחרא למדנו שהשריונים שלהם פיהם כפול לתוכן לא יקרע כדי שלא יקרע והקורעו עובר בלאו שזה ממנין לאוין שבתורה וכן (פסוק כח) ולא יזח החשן וכן (שמות כה טו) לא יסורו ממנו הנאמר בבדי הארון  {לג} רמוני עגולים וחלולים היו כמין רמונים העשויים כביצת תרנגולת ופעמוני זהב זגין עם ענבלין שבתוכם בתוכם סביב ביניהם סביב בין שני רמונים פעמון אחד דבוק ותלוי בשולי המעיל  {לד} פעמון זהב ורמון פעמון זהב ורמון אצלו  {לה} ולא ימות מכלל לאו אתה שומע הן אם יהיו לו לא יתחיב מיתה הא אם יכנס מחסר אחד מן הבגדים הללו חיב מיתה בידי שמים  {לו} ציץ כמין טס של זהב היה רוחב שתי אצבעות מקיף על המצח מאוזן לאוזן  {לז} על פתיל תכלת ובמקום אחר הוא אומר (שמות לט לא) ויתנו עליו פתיל תכלת ועוד כתיב כאן והיה על המצנפת ולמטה הוא אומר (פסוק לח) והיה על מצח אהרן ובשחיטת קדשים שנינו (זבחים יט א) שערו היה נראה בין ציץ למצנפת ששם מניח תפלין למדנו שהמצנפת למעלה בגובה הראש ואינה עמוקה לכנס בה כל הראש עד המצח והציץ מלמטה והפתילים היו בנקבים ותלויין בו בשני ראשים ובאמצעיתו ששה בשלושה מקומות הללו פתיל מלמעלה אחד מבחוץ ואחד מבפנים כנגדו וקושר ראשי הפתילים מאחורי העורף שלשתן ונמצאו בין אורך הטס ופתילי ראשו מקיפין את הקדקד ופתיל האמצעי שבראשו קשור עם ראשי השנים הולך על פני רוחב הראש מלמעלה ונמצא עשוי כמין כובע ועל פתיל האמצעי הוא אומר והיה על המצנפת והיה נותן הציץ על ראשו כמין כובע על המצנפת והפתיל האמצעי מחזיקו שאינו נופל והטס תלוי כנגד מצחו ונתקימו כל המקראות פתיל על הציץ וציץ על הפתיל והפתיל על המצנפת מלמעלה  {לח} ונשא אהרן לשון סליחה ואף על פי כן אינו זז ממשמעו אהרן נושא את המשא שלעון נמצא מסלק העון מן הקדשים את עון הקדשים לרצות על הדם ועל החלב שקרבו בטומאה כמו ששנינו (פסחים טז א) אי זה עון הוא נושא אם עון פגול הרי כבר נאמר (ויקרא יט ז) לא ירצה ואם עון נותר הרי נאמר (ויקרא ז יח) לא יחשב ואין לומר שיכפר על עון הכהן שהקריב טמא שהרי עון הקדשים נאמר ולא עון המקריבים הא אינו מרצה אלא להכשיר הקרבן והיה על מצחו תמיד אי אפשר לומר שיהא על מצחו תמיד שהרי אינו עליו אלא בשעת העבודה אלא תמיד לרצות להם אפלו אינו על מצחו שלא היה כהן גדול עובד באותה שעה ולדברי האומר (יומא ז ב) עודהו על מצחו מכפר ומרצה ואם לאו אינו מרצה נדרש על מצחו תמיד מלמד שמשמש בו בעודו על מצחו שלא יסיח דעתו ממנו  {לט} ושבצת עשה אותה משבצות משבצות וכלה של שש  {מ} ולבני אהרן תעשה כתנת ארבעה בגדים הללו ולא יותר כתנת ואבנט ומגבעות היא מצנפת ומכנסים הכתובים למטה בפרשה (פסוק מב)  {מא} והלבשת אתם את אהרן אותם האמורים באהרן חשן ואפוד ומעיל וכתונת תשבץ מצנפת ואבנט וציץ ומכנסים הכתובים למטה בכלם ואת בניו אתו אותם הכתובים בהם ומשחת אותם את אהרן ואת בניו בשמן המשחה ומלאת את ידם כל מלוי ידים לשון חנוך כשהוא נכנס לדבר להיות מחזק בו מאותו יום והלאה הוא מלוי ובלשון לעז כשממנין אדם על פקידת דבר נותן השליט בידו בית יד של עור שקורין גנ''ט בלעז כפפה ועל ידו הוא מחזיקו בדבר וקורין לאותו מסירה ריוישטי''ר בלעז להסמיך והוא מלוי ידים  {מב} ועשה להם לאהרן ולבניו מכנסי בד הרי שמונה בגדים לכהן גדול וארבעה לכהן הדיוט  {מג} והיו על אהרן כל הבגדים האלה על אהרן הראויין לו ועל בניו האמורים בהם בבאם אל אהל מועד להיכל וכן למשכן ומתו הא למדת שהמשמש מחסר בגדים במיתה חקת עולם לו כל מקום שנאמר חקת עולם הוא גזרה מיד ולדורות לעכב בו     {א} לקח כמו קח ושתי גזרות הן אחת של קיחה ואחת של לקיחה ולהן פתרון אחד פר אחד לכפר על מעשה העגל שהוא פר  {ב} ולחם מצות וחלת מצת ורקיקי מצות הרי אלו שלשה מינין רבוכה וחלות ורקיקים לחם מצות היא הקרויה למטה בענין (פסוק כג) חלת לחם שמן על שם שנותן שמן ברבוכה כנגד החלות והרקיקין וכל המינין באים עשר עשר חלות בלולת בשמן כשהן קמח יוצק בהן שמן ובוללן משחים בשמן אחר אפייתן מושחן כמין כי יונית שהיא עשויה כנו''ן שלנו  {ג} והקרבת אתם אל חצר המשכן ביום הקמתו  {ד} ורחצת זו טבילת כל הגוף  {ה} ואפדת קשט ותקן החגורה והסינר סביבותיו  {ו} נזר הקדש זה הציץ על המצנפת כמו שפרשתי למעלה (שמות כח לז) על ידי הפתיל האמצעי ושני פתילין שבראשו הקשורין שלשתן מאחורי העורף הוא נותנו על המצנפת כמין כובע  {ז} ומשחת אותו אף משיחה זו כמין כי יונית נותן שמן על ראשו ובין ריסי עיניו ומחברן באצבעו  {ט} והיתה להם מלוי ידים זה לכהנת עולם ומלאת על ידי הדברים האלה יד אהרן ויד בניו במלוי ופקדת הכהונה  {יא} פתח אהל מועד בחצר המשכן שלפני הפתח  {יב} על קרנות למעלה בקרנות ממש ואת כל הדם שירי הדם אל יסוד המזבח כמין בליטת בית קבול עשוי לו סביב סביב לאחר שעלה אמה מן הארץ  {יג} החלב המכסה את הקרב הוא הקרום שעל הכרס שקורין טייל''א ואת היתרת הוא טרפשא דכבדא שקורין איבדי''ש סרעפת על הכבד אף מן הכבד יטול עמה  {יד} תשרף באש לא מצינו חטאת חיצונה נשרפת אלא זו  {טז} וזרקת בכלי אוחז במזרק וזורק כנגד הקרן כדי שיראה לכאן ולכאן ואין קרבן טעון מתנה באצבע אלא חטאת בלבד אבל שאר זבחים אינן טעונין קרן ולא אצבע שמתן דמם מחצי המזבח ולמטה ואינו עולה בכבש אלא עומד בארץ וזורק סביב כך מפורש בשחיטת קדשים (זבחים נב ב) שאין סביב אלא שתי מתנות שהן ארבע האחת בקרן זוית זו והאחת בקרן שכנגדה באלכסון וכל מתנה נראית בשני צדי הקרן אלך ואלך נמצא הדם נתן בארבע רוחות סביב לכך קרוי סביב  {יז} על נתחיו עם נתחיו מוסף על שאר הנתחים  {יח} ריח ניחוח נחת רוח לפני שאמרתי ונעשה רצוני אשה לשון אש והיא הקטרת איברים שעל האש  {כ} תנוך הוא הסחוס האמצעי שבתוך האזן שקורין טנדרו''ם בהן ידם הגדל ובפרק האמצעי  {כב} החלב זה חלב הדקים או הקיבה והאליה מן הכליות ולמטה כמו שמפורש בויקרא (ג ט) שנאמר לעמת העצה יסירנה מקום שהכליות יועצות ובאמורי הפר לא נאמר אליה שאין אליה קריבה אלא בכבש וכבשה ואיל אבל שור ועז אין טעונים אליה ואת שוק הימין לא מצינו הקטרה בשוק הימין עם האמורים אלא זו בלבד כי איל מלאים הוא שלמים לשון שלמות שמשלם בכל מגיד הכתוב שהמלואים שלמים שמשימים שלום למזבח ולעובד העבודה ולבעלים לכך אני מצריכו החזה להיות לו לעובד העבודה למנה וזהו משה ששמש במלואים והשאר אכלו אהרן ובניו שהם בעלים כמפורש בענין  {כג} וככר לחם מן החלות וחלת לחם שמן ממין הרבוכה ורקיק מן הרקיקין אחד מעשרה שבכל מין ומין ולא מצינו תרומת לחם הבא עם זבח נקטרת אלא זו בלבד שתרומת לחמי תודה ואיל נזיר נתונה לכהנים עם חזה ושוק ומזה לא היה למשה למנה אלא חזה בלבד  {כד} על כפי אהרן וגו' והנפת שניהם עסוקים בתנופה הבעלים והכהן הא כיצד כהן מניח ידו תחת יד הבעלים ומניף ובזה היו אהרן ובניו בעלים ומשה כהן תנופה מוליך ומביא למי שארבע רוחות העולם שלו ותנופה מעכבת רוחות רעות תרומה מעלה ומוריד למי שהשמים וארץ שלו ומעכבת טללים רעים  {כה} על העולה על האיל הראשון שהעלית עולה לריח ניחוח לנחת רוח למי שאמר ונעשה רצונו אשה לאש נתן לה' לשמו של מקום  {כז} וקדשת את חזה התנופה ואת שוק התרומה וגו' קדשם לדורות להיות נוהגת תרומתם והנפתם כחזה ושוק של שלמים אבל לא להקטרה אלא והיה לאהרן ולבניו לאכול תנופה לשון הולכה והבאה וינטילי''ר בלעז הורם לשון מעלה ומוריד  {כח} לחק עולם מאת בני ישראל שהשלמים לבעלים ואת החזה ואת השוק יתנו לכהן כי תרומה הוא החזה ושוק הזה  {כט} לבניו אחריו למי שבא בגדלה אחריו למשחה להתגדל בהם שיש משיחה שהיא לשון שררה כמו (במדבר יח ח) לך נתתים למשחה (תהלים קה טו) אל תגעו במשיחי ולמלא בם את ידם על ידי הבגדים הוא מתלבש בכהנה גדולה  {ל} שבעת ימים רצופין ילבשם הכהן אשר יקום מבניו תחתיו לכהנה גדולה כשימנוהו להיות כהן גדול אשר יבא אל אהל מועד אותו כהן המוכן לכנס לפני ולפנים ביום הכפורים וזהו כהן גדול שאין עבודת יום הכפורים כשרה אלא בו תחתיו מבניו מלמד שאם יש לו לכהן גדול בן ממלא את מקומו ימנוהו כהן גדול תחתיו הכהן תחתיו מבניו מכאן ראיה כל לשון כהן לשון פועל עובד ממש לפיכך נגון תביר נמשך לפניו  {לא} במקום קדוש בחצר אהל מועד שהשלמים הללו קדשי קדשים היו  {לב} פתח אהל מועד כל החצר קרוי כן  {לג} ואכלו אתם אהרן ובניו לפי שהם בעליהם אשר כפר בהם כל זרות ותיעוב למלא את ידם באיל ולחם הללו לקדש אתם שעל ידי המלאים הללו נתמלאו ידיהם ונתקדשו לכהנה כי קדש הם קדשי קדשים ומכאן למדנו אזהרה לזר האוכל קדש קדשים שנתן המקרא טעם לדבר משום דקדש הם  {לה} ועשית לאהרן ולבניו ככה שנה הכתוב וכפל לעכב שאם חסר דבר אחד מכל האמור בענין לא נתמלאו ידיהם להיות כהנים ועבודתם פסולה אתכה כמו אותך שבעת ימים תמלא וגו' בענין הזה ובקרבנות הללו בכל יום  {לו} על הכפרים בשביל הכפורים לכפר על המזבח מכל זרות ותיעוב ולפי שנאמר (פסוק לה) שבעת ימים תמלא ידם אין לי אלא דבר הבא בשבילם כגון האילים והלחם אבל הבא בשביל המזבח כגון פר שהוא לחטוי המזבח לא שמענו לכך הצרך מקרא זה ומדרש תורת כהנים אומר כפרת המזבח הצרך שמא התנדב איש דבר גזל במלאכת המשכן והמזבח וחטאת ותדכי לשון מתנת דמים הנתונים באצבע קרוי חטוי ומשחת אתו בשמן המשחה וכל המשיחות כמין כי יונית  {לז} והיה המזבח קדש ומה היא קדשתו כל הנגע במזבח יקדש אפלו קרבן פסול שעלה עליו קדשו המזבח להכשירו שלא ירד מתוך שנאמר כל הנגע במזבח יקדש שומע אני בין ראוי בין שאינו ראוי כגון דבר שלא היה פסולו בקדש כגון הרובע והנרבע ומקצה ונעבד והטרפה וכיוצא בהן תלמוד לומר וזה אשר תעשה הסמוך אחריו מה עולה ראויה אף כל ראוי שנראה לו כבר ונפסל משבא לעזרה כגון הלן והיוצא והטמא ושנשחט במחשבת חוץ לזמנו וחוץ למקומו וכיוצא בהן  {מ} ועשרון סולת עשירית האיפה ארבעים ושלש ביצים וחמש ביצה בשמן כתית לא לחובה נאמר כתית אלא להכשיר לפי שנאמר (לעיל כז כ) כתית למאור ומשמע למאור ולא למנחות יכול לפסלו למנחות תלמוד לומר כאן כתית ולא נאמר (שמות כז כ) כתית למאור אלא למעט מנחות שאין צריך כתית שאף הטחון בריחים כשר בהן רבע ההין שלשה לוגין ונסך לספלים כמו ששנינו במסכת סכה (מח א) שני ספלים של כסף היו בראש המזבח ומנקבים כמין שני חטמין דקים נותן היין לתוכו והוא מקלח ויוצא דרך החוטם ונופל על גג המזבח ומשם יורד לשיתין במזבח בית עולמים ובמזבח הנחשת יורד מן המזבח לארץ  {מא} לריח ניחח על המנחה נאמר שמנחת נסכים כלה כליל וסדר הקרבתן האיברים בתחלה ואחר כך המנחה שנאמר (ויקרא כג לז) עולה ומנחה  {מב} תמיד מיום אל יום ולא יפסיק יום בנתים אשר אועד לכם כשאקבע מועד לדבר אליך שם אקבענו לבא ויש מרבותינו למדים מכאן שמעל מזבח הנחשת היה הקדוש ברוך הוא מדבר עם משה משהוקם המשכן ויש אומרים מעל הכפרת כמו שנאמר (שמות כה כב) ודברתי אתך מעל הכפורת ואשר אועד לכם האמור כאן אינו אמור על המזבח אלא על אהל מועד הנזכר במקרא  {מג} ונועדתי שמה אתועד עמם בדבור כמלך הקובע מקום מועד לדבר עם עבדיו שם ונקדש המשכן בכבודי שתשרה שכינתי בו ומדרש אגדה אל תקרי בכבודי אלא במכבדי במכבדים שלי כאן רמז לו מיתת בני אהרן ביום הקמתו וזהו שאמר משה (ויקרא י ג) הוא אשר דבר ה' לאמר בקרובי אקדש והיכן דבר ונקדש בכבודי  {מו} לשכני בתוכם על מנת לשכון אני בתוכם     {א} מקטר קטרת להעלות עליו קיטור עשן סמים  {ג} את גגו זה היה לו גג אבל מזבח העולה לא היה לו גג אלא ממלאים חללו אדמה בכל חניתן זר זהב סימן הוא לכתר כהנה  {ד} צלעותיו כאן הוא לשון זויות כתרגומו לפי שנאמר על שני צדיו על שתי זויותיו שבשני צדיו והיה מעשה הטבעות האלה לבתים לבדים לכל בית תהיה הטבעת לבד  {ו} לפני הפרכת שמא תאמר משוך מכנגד הארון לצפון או לדרום תלמוד לומר לפני הכפרת מכון כנגד הארון מבחוץ  {ז} בהיטיבו לשון נקוי הבזכין של מנורה מדשן הפתילות שנשרפו בלילה והיה מטיבן בכל בקר ובקר הנרות לוצי''ש בלעז מנורות וכן כל נרות האמורות במנורה חוץ ממקום שנאמר שם העלאה שהוא לשון הדלקה  {ח} ובהעלות כשידליקם להעלות להבתן יקטירנה בכל יום פרס מקטיר שחרית ופרס מקטיר בין הערבים  {ט} לא תעלו עליו על מזבח זה קטרת זרה שום קטורת של נדבה כלן זרות לו חוץ מזו ועולה ומנחה ולא עולה ומנחה עולה של בהמה ועוף ומנחה היא של מין לחם  {י} וכפר אהרן מתן דמים אחת בשנה ביום הכפורים הוא שנאמר באחרי מות (ויקרא טז יח) ויצא אל המזבח אשר לפני ה' וכפר עליו חטאת הכפורים הם פר ושעיר של יום הכפורים המכפרים על טומאת מקדש וקדשיו קדש קדשים המזבח מקדש לדברים הללו בלבד ולא לעבודה אחרת    {יב} כי תשא לשון קבלה כתרגומו כשתחפוץ לקבל סכום מנינם לדעת כמה הם אל תמנם לגלגולת אלא יתנו כל אחד מחצית השקל ותמנה את השקלים ותדע מנינם ולא יהיה בהם נגף שהמנין שולט בו עין הרע והדבר בא עליהם כמו שמצינו בימי דוד  {יג} זה יתנו הראה לו כמין מטבע של אש ומשקלה מחצית השקל ואמר לו כזה יתנו העבר על הפקודים דרך המונין מעבירין את הנמנין זה אחר זה וכן לשון (ויקרא כז לב) כל אשר יעבור תחת השבט וכן (ירמיה לג יג) תעבורנה הצאן על ידי מונה מחצית השקל בשקל הקדש במשקל השקל שקצבתי לך לשקול בו שקלי הקדש כגון שקלים האמורין בפרשת ערכין ושדה אחזה עשרים גרה השקל עכשיו פרש לך כמה הוא גרה לשון מעה וכן בשמואל (שמואל א' ב לו) יבוא להשתחות לו לאגורת כסף וככר לחם עשרים גרה השקל השקל השלם שהשקל ארבעה זוזים והזוז מתחלתו חמש מעות אלא באו והוסיפו עליו שתות והעלוהו לשש מעה כסף ומחצית השקל הזה שאמרתי לך יתנו תרומה לה'  {יד} מבן עשרים שנה ומעלה למדך כאן שאין פחות מבן עשרים יוצא לצבא ונמנה בכלל אנשים  {טו} לכפר על נפשתיכם שלא תנגפו על ידי המנין דבר אחר לכפר על נפשותיכם לפי שרמז להם כאן שלש תרומות שנכתב כאן תרומת ה' שלש פעמים אחת תרומת אדנים שמנאן כשהתחילו בנדבת המשכן ונתנו כל אחד ואחד מחצית השקל ועלה למאת ככר שנאמר (שמות לח כה) וכסף פקודי העדה מאת ככר ומהם נעשו האדנים שנאמר (שמות לח כז) ויהי מאת ככר הכסף וגו' והשנית אף היא על ידי מנין שמנאן משהוקם המשכן הוא המנין האמור בתחלת חמש הפקודים (במדבר א א) באחד לחדש השני בשנה השנית ונתנו כל אחד מחצית השקל והן לקנות מהן קרבנות צבור של כל שנה ושנה והשוו בהם עניים ועשירים ועל אותה תרומה נאמר לכפר על נפשותיכם שהקרבנות לכפרה הם באים והשלישית היא תרומת המשכן כמו שנאמר (שמות לה כד) כל מרים תרומת כסף ונחשת ולא היתה יד כלם שוה בה אלא איש איש מה שנדבו לבו  {טז} ונתת אתו על עבודת אהל מועד למדת שנצטוה למנותם בתחלת נדבת המשכן אחר מעשה העגל מפני שנכנס בהם מגפה כמו שנאמר (שמות לב לה) ויגוף ה' את העם משל לצאן החביבה על בעליה שנפל בה דבר ומשפסק אמר לו לרועה בבקשה ממך מנה את צאני ודע כמה נותרו בהם להודיע שהיא חביבה עליו ואי אפשר לומר שהמנין הזה הוא האמור בחומש הפקודים שהרי נאמר בו (במדבר א א) באחד לחדש השני והמשכן הוקם באחד לחדש הראשון שנאמר (שמות מ ב) ביום החדש הראשון באחד לחדש תקים וגו' ומהמנין הזה נעשו האדנים משקלים שלו שנאמר (שמות לח כז) ויהי מאת ככר הכסף לצקת וגו' הא למדת שתים היו אחת בתחלת נדבתן אחר יום הכפורים בשנה ראשונה ואחת בשנה שניה באיר משהוקם המשכן ואם תאמר וכי אפשר שבשניהם היו ישראל שווים שש מאות אלף ושלשת אלפים וחמש מאות וחמשים שהרי בכסף פקודי העדה נאמר כן ובחומש הפקודים אף בו נאמר כן (במדבר א מו) ויהיו כל הפקודים שש מאות אלף ושלשת אלפים וחמש מאות וחמשים והלא בשתי שנים היו ואי אפשר שלא היו בשעת מנין הראשון בני תשע עשרה שנה שלא נמנו ובשנייה נעשו בני עשרים תשובה לדבר אצל שנות האנשים בשנה אחת נמנו אבל למנין יציאת מצרים היו שתי שנים לפי של יציאת מצרים מונין מניסן כמו ששנינו במסכת ראש השנה (ב ) ונבנה המשכן בראשונה והוקם בשנייה שנתחדשה שנה באחד בניסן אבל שנות האנשים מנויין למנין שנות עולם המתחילין מתשרי נמצאו שני המנינים בשנה אחת המנין הראשון היה בתשרי לאחר יום הכפורים שנתרצה המקום לישראל לסלוח להם ונצטוו על המשכן והשני באחד באיר על עבודת אהל מועד הן האדנים שנעשו בו  {יח} כיור כמין דוד גדולה ולה דדים המריקים בפיהם מים וכנו כתרגומו ובסיסיה מושב מתקן לכיור לרחצה מוסב על הכיור ובין המזבח מזבח העולה שכתוב בו שהוא לפני פתח משכן אהל מועד והיה הכיור משוך קמעא ועומד כנגד אויר שבין המזבח והמשכן ואינו מפסיק כלל בנתים משום שנאמר (שמות מ כט) ואת מזבח העולה שם פתח משכן אהל מועד כלומר מזבח לפני אהל מועד ואין כיור לפני אהל מועד הא כיצד משוך קמעא כלפי הדרום כך שנויה בזבחים (נט א)  {יט} את ידיהם ואת רגליהם בבת אחת היה מקדש ידיו ורגליו וכך שנינו בזבחים (יט ב) כיצד קדוש ידים ורגלים מניח ידו הימנית על גבי רגלו הימנית וידו השמאלית על גבי רגלו השמאלית ומקדש  {כ} בבאם אל אהל מועד להקטיר קטרת שחרית ובין הערבים או להזות מדם פר כהן המשיח ושעירי עבודה זרה ולא ימותו הא אם לא ירחצו ימותו שבתורה נאמרו כללות ומכלל לאו אתה שומע הן אל המזבח החיצון שאין כאן ביאת אהל מועד אלא בחצר  {כא} ולא ימותו לחייב מיתה על המשמש במזבח ואינו רחוץ ידים ורגלים שממיתה הראשונה לא שמענו אלא על הנכנס להיכל  {כג} בשמים ראש חשובים וקנמן בשם לפי שהקנמון קליפת עץ הוא יש שהוא טוב ויש בו ריח טוב וטעם ויש שאינו אלא כעץ לכך הצרך לומר קנמן בשם מן הטוב מחציתו חמשים ומאתים מחצית הבאתו תהא חמשים ומאתים נמצא כלו חמש מאות כמו שיעור מר דרור אם כן למה נאמר בו חצאין גזרת הכתוב היא להביאו לחצאין להרבות בו שתי הכרעות שאין שוקלין עין בעין וכך שנויה בכרתות (דף ה א) וקנה בשם קנה של בשם לפי שיש קנים שאינן של בשם הצרך לומר בשם חמשים ומאתים סך משקל כלו  {כד} וקדה שם שרש עשב ובלשון חכמים קציעה הין שנים עשר לוגין ונחלקו בו חכמי ישראל רבי מאיר אומר בו שלקו את העקרין אמר לו רבי יהודה והלא לסוך את העקרין אינו ספק אלא שראום במים שלא יבלעו את השמן ואחר כך הציף עליהם השמן עד שקלט הריח וקפחו לשמן מעל העקרין  {כה} רקח מרקחת רקח שם דבר הוא והטעם מוכיח שהוא למעלה והרי הוא כמו רקח רגע ואינו כמו (ישעיה נא טו) רגע הים וכמו (ישעיה ו מב ה) רקע הארץ שהטעם למטה וכל דבר המעורב בחברו עד שזה קופח מזה או ריח או טעם קרוי מרקחת רקח מרקחת רקח העשוי על ידי אמנות ותערובות מעשה רוקח שם האמן בדבר  {כו} ומשחת בו כל המשיחות כמין כי יונית חוץ משל מלכים שהן כמין נזר  {כט} וקדשת אתם משיחה זו מקדשתם להיות קדש קדשים ומה היא קדשתם כל הנגע וגו' כל הראוי לכלי שרת משנכנס לתוכו קדוש קדשת הגוף לפסל ביוצא ובלינה ובטבול יום ואינו נפדה לצאת לחלין אבל דבר שאינו ראוי להם אין מקדשין ושנויה היא משנה שלמה אצל מזבח מתוך שנאמר (שמות כט לז) כל הנגע במזבח יקדש שומע אני בין ראוי בין שאינו ראוי תלמוד לומר כבשים מה כבשים ראוים אף כל ראוי כל משיחת משכן וכהנים ומלכים מתורגם לשון רבוי לפי שאין צורך משיחתן אלא לגדלה כי כן יסד המלך שזה חנוך גדלתן ושאר משיחות כגון (שמות כט ב) רקיקין משוחין (עמוס ו ו) וראשית שמנים ימשחו לשון ארמית בהן כלשון עברית  {לא} לדרתיכם מכאן למדו רבותינו לומר שכלו קים לעתיד לבא זה בגימטריה תריסר לוגין הוו  {לב} לא ייסך בשני יודי''ן לשון לא יפעל כמו (דברים ה טו) למען ייטב לך על בשר אדם לא ייסך מן השמן הזה עצמו ובמתכנתו לא תעשו כמהו בסכום סמניו לא תעשו אחר כמוהו במשקל סמנין הללו לפי מדת הין שמן אבל אם פחת או רבה סממנין לפי מדת הין שמן מתר ואף העשוי במתכנתו של זה אין הסך ממנו חיב אלא הרוקחו ובמתכנתו לשון חשבון כמו (שמות ה ח) מתכנת הלבנים וכן במתכנתה של קטורת  {לג} ואשר יתן ממנו מאותו של משה על זר שאינו צורך כהנה ומלכות  {לד} נטף הוא צרי ועל שאינו אלא שרף הנוטף מעצי הקטף קרוי נטף ובלעז גומ''א והצרי קורין לו תירייק''א ושחלת שרש בשם חלק ומצהיר כצפורן ובלשון המשנה קרוי צפורן וזהו שתרגם אנקלוס וטופרא וחלבנה בשם שריחו רע וקורין לו גלבנא ומנאה הכתוב בין סמני הקטורת ללמדנו שלא יקל בעינינו לצרף עמנו באגדת תעניותינו ותפלותינו את פושעי ישראל שיהיו נמנין עמנו סמים אחרים ולבנה זכה מכאן למדו רבותינו אחד עשר סמנין נאמרו לו למשה בסיני מעוט סמים שנים נטף ושחלת וחלבנה שלשה הרי חמשה סמים לרבות עוד כמו אלו הרי עשרה ולבונה הרי אחד עשר ואלו הן הצרי והצפורן החלבנה והלבונה מור וקציעה שבולת נרד וכרכם הרי שמונה שהשבולת ונרד אחד שהנרד דומה לשבולת הקושט והקלופה והקנמון הרי אחד עשר בורית כרשינה אינו נקטר אלא בו שפין את הצפורן ללבנה שתהא נאה בד בבד יהיה אלו הארבעה הנזכרים כאן יהיו שווין משקל במשקל כמשקלו של זה כך משקלו של זה וכן שנינו (כריתות ו א) הצרי והצפורן החלבנה והלבונה משקל שבעים שבעים מנה ולשון בד נראה בעיני שהוא לשון יחיד אחד באחד יהיה זה כמו זה  {לה} ממלח כתרגומו מעורב שיערב שחיקתן יפה יפה זה עם זה ואומר אני שדומה לו (יונה א ה) ויראו המלחים (יחזקאל כז כז) מלחיך וחבליך על שם שמהפכין את המים במשוטות כשמנהיגים את הספינה כאדם המהפך בכף ביצים טרפות לערבן עם המים וכל דבר שהאדם רוצה לערב יפה יפה מהפכו באצבע או בבזך ממלח טהור קדש ממלח יהיה וטהור יהיה וקדש יהיה  {לו} ונתתה ממנה וגו' היא קטרת שבכל יום ויום שעל מזבח הפנימי שהוא באהל מועד אשר אועד לך שמה כל מועדי דבור שאקבע לך אני קובעם לאותו מקום  {לז} במתכנתה במנין סממניה קדש תהיה לך לה' שלא תעשנה אלא לשמי  {לח} להריח בה אבל עושה אתה במתכנתה משלך כדי למסרה לצבור     {ב} קראתי בשם לעשות מלאכתי את בצלאל  {ג} בחכמה מה שאדם שומע מאחרים ולמד ובתבונה מבין דבר מלבו מתוך דברים שלמד ובדעת רוח הקדש  {ד} לחשב מחשבת אריגת מעשה חשב  {ה} ובחרשת לשון אמנות כמו (ישעיה מ כ) חרש חכם ואונקלוס פרש ושנה בפירושן שחרש אבנים קרוי אמן וחרש עץ קרוי נגר למלאת להושיבה במשבצת שלה במלואה לעשות המשבצת למדת מושב האבן ועביה  {ו} ובלב כל חכם לב וגו' ועוד שאר חכמי לב יש בכם וכל אשר נתתי בו חכמה ועשו את כל אשר צויתיך  {ז} ואת הארן לעדת לצורך לוחות העדות  {ח} הטהרה על שם זהב טהור  {י} ואת בגדי השרד אומר אני לפי פשוטו של מקרא אי אפשר לומר שבבגדי כהנה מדבר לפי שנאמר אצלם ואת בגדי הקדש לאהרן הכהן ואת בגדי בניו לכהן אלא אלו בגדי השרד הם בגדי התכלת והארגמן ותולעת שני האמורין בפרשת מסעות (במדבר ד יב) ונתנו עליו בגד תכלת (שם יג) ופרשו עליו בגד ארגמן (שם ח) ופרשו עליהם בגד תולעת שני ונראין דברי שנאמר (שמות לט א) ומן התכלת והארגמן ותולעת השני עשו בגדי שרד לשרת בקדש ולא הזכר שש עמהם ואם בבגדי כהנה מדבר לא מצינו באחד מהם ארגמן או תולעת שני בלא שש בגדי השרד יש מפרשים לשון עבודה ושרות כתרגומו לבושי שמושא ואין לו דמיון במקרא ואני אומר שהוא לשון ארמי כתרגום של קלעים ותרגום של מכבר שהיו ארוגים במחט עשוים נקבים נקבים לצידי''ץ בלעז רשת  {יא} ואת קטרת הסמים לקדש לצרך הקטרת ההיכל שהוא קדש  {יג} ואתה דבר אל בני ישראל ואתה אף על פי שהפקדתיך לצוותם על מלאכת המשכן אל יקל בעיניך לדחות את השבת מפני אותה מלאכה אך את שבתתי תשמרו אף על פי שתהיו רדופין וזריזין בזריזות מלאכה שבת אל תדחה מפניה כל אכין ורקין מיעוטין למעט שבת ממלאכת המשכן כי אות הוא ביני וביניכם אות גדולה היא בינינו שבחרתי בכם בהנחילי לכם את יום מנוחתי למנוחה לדעת האמות בה כי אני ה' מקדשכם  {יד} מות יומת אם יש עדים והתראה ונכרתה בלא התראה מחלליה הנוהג בה חול בקדשתה  {טו} שבת שבתון מנוחת מרגוע ולא מנוחת עראי שבת שבתון לכך כפלו הכתוב לומר שאסור בכל מלאכה אפלו אוכל נפש וכן יום הכפורים שנאמר בו (ויקרא כג לב) שבת שבתון הוא לכם אסור בכל מלאכה אבל יום טוב לא נאמר בו כי אם ביום הראשון שבתון וביום השמיני שבתון (שם) אסורים בכל מלאכת עבודה ומתרים במלאכת אוכל נפש קדש לה' שמירת קדשתה לשמי ובמצותי  {יז} וינפש כתרגומו ונח וכל לשון נופש והוא לשון נפש שמשיב נפשו ונשימתו בהרגיעו מטורח המלאכה ומי שכתוב בו (ישעיה מ כח) לא ייעף ולא ייגע וכל פעלו במאמר הכתיב מנוחה לעצמו לשבר האזן מה שהיא יכולה לשמוע  {יח} ויתן אל משה וגו' אין מקדם ומאחר בתורה מעשה העגל קודם לצווי מלאכת המשכן ימים רבים היה שהרי בשבעה עשר בתמוז נשתברו הלוחות וביום הכפורים נתרצה הקדוש ברוך הוא לישראל ולמחרת התחילו בנדבת המשכן והוקם באחד בניסן ככלתו ככלתו כתיב חסר שנמסרה לו תורה במתנה ככלה לחתן שלא היה יכול ללמוד כלה בזמן מועט כזה דבר אחר מה כלה מתקשטת בעשרים וארבעה קשוטין הן האמורים בספר ישעיה (ישעיה ג יח כד) אף תלמיד חכם צריך להיות בקי בעשרים וארבעה ספרים לדבר אתו החקים והמשפטים שבואלה המשפטים לדבר אתו מלמד שהיה משה שומע מפי הגבורה וחוזרין ושונין את ההלכה שניהם יחד לחת לחת כתיב שהיו שתיהם שוות     {א} כי בשש משה כתרגומו לשון אחור וכן בשש רכבו (שופטים ה כח) ויחילו עד בוש (שם ג כה) כי כשעלה משה להר אמר להם לסוף ארבעים יום אני בא בתוך שש שעות כסבורים הם שאותו יום שעלה מן המנין הוא והוא אמר להם שלמים ארבעים יום ולילו עמו ויום עליתו אין לילו עמו שהרי בשבעה בסיון עלה נמצא יום ארבעים בשבעה עשר בתמוז בששה עשר בא השטן וערבב את העולם והראה דמות חשך ואפלה וערבוביא לומר ודאי מת משה לכך בא ערבוביא לעולם אמר להם מת משה שכבר באו שש שעות ולא בא וכו' כדאיתא במסכת שבת (דף פט) ואי אפשר לומר שלא טעו אלא ביום המענן בין קודם חצות בין לאחר חצות שהרי לא ירד משה עד יום המחרת שנאמר וישכימו ממחרת ויעלו עולות אשר ילכו לפנינו אלהות הרבה אוו להם כי זה משה האיש כמין דמות משה הראה להם השטן שנושאים אותו באויר רקיע השמים אשר העלנו מארץ מצרים והיה מורה לנו דרך אשר נעלה בה עתה צריכין אנו לאלהות אשר ילכו לפנינו  {ב} באזני נשיכם אמר אהרן בלבו הנשים והילדים חסים על תכשיטיהן שמא יתעכב הדבר ובתוך כך יבא משה והם לא המתינו ופרקו מעל עצמן פרקו לשון צווי מגזרת פרק ליחיד כמו ברכו מגזרת ברך  {ג} ויתפרקו לשון פריקת משא כשנטלום מאזניהם נמצאו הם מפורקים מנזמיהם דישקריי''ר בלעז את נזמי כמו מנזמי כמו (שמות ט כט) כצאתי את העיר מן העיר   {ד} ויצר אותו בחרט יש לתרגמו בשני פנים האחד ויצר לשון קשירה בחרט לשון סודר כמו (ישעיה ג כא) והמטפחות והחריטים (מלכים ב ה כג) ויצר ככרים כסף בשני חריטים והשני ויצר לשון צורה בחרט כלי אמנות הצורפין שחורצין וחורטין בו צורות בזהב כעט סופר החורט אותיות בלוחות ופנקסין כמו (ישעיה ח א) וכתב עליו בחרט אנוש וזהו שתרגם אנקלוס וצר יתיה בזיפא לשון זיוף הוא כלי אמנות שחורצין בו בזהב אותיות ושקדים שקורין בלעז ניאי''ל ומזיפין על ידו חותמת עגל מסכה כיון שהשליכו לכור באו מכשפי ערב רב שעלו עמהם ממצרים ועשאוהו בכשפים ויש אומרים מיכה היה שם שיצא מתוך דמוסי בנין שנתמעך בו במצרים והיה בידו שם וטס שכתב בו משה עלה שור עלה שור להעלות ארונו של יוסף מתוך נילוס והשליכו לתוך הכור ויצא העגל מסכה לשון מתכת דבר אחר מאה עשרים וחמשה קנטרין זהב היה בו כגימטריא של מסכה אלה אלהיך ולא נאמר אלה אלהינו מכאן שערב רב שעלו ממצרים הם שנקהלו על אהרן והם שעשאוהו ואחר כך הטעו את ישראל אחריו  {ה} וירא אהרן שהיה בו רוח חיים שנאמר (תהלים קו כ) בתבנית שור אוכל עשב וראה שהצליח מעשה שטן ולא היה לו פה לדחותם לגמרי ויבן מזבח לדחותם ויאמר חג לה' מחר ולא היום שמא יבא משה קודם שיעבדוהו זהו פשוטו ומדרשו בויקרא רבה (י ג) דברים הרבה ראה אהרן ראה חור בן אחותו שהיה מוכיחם והרגוהו וזהו ויבן מזבח לפניו ויבן מזבוח לפניו ועוד ראה ואמר מוטב שיתלה בי הסרחון ולא בהם ועוד ראה ואמר אם הם בונים אותו המזבח זה מביא צרור וזה מביא אבן ונמצאת מלאכתן נעשית בבת אחת מתוך שאני בונה אותו ומתעצל במלאכתי בין כך ובין כך משה בא חג לה' בלבו היה לשמים בטוח היה שיבא משה ויעבדו את המקום  {ו} וישכימו השטן זרזם כדי שיחטאו לצחק יש במשמע הזה גלוי עריות כמו שנאמר (בראשית לט יז) לצחק בי ושפיכות דמים כמו שנאמר (שמואל ב' ב יד) יקומו נא הנערים וישחקו לפנינו אף כאן נהרג חור  {ז} וידבר לשון קושי הוא כמו (בראשית מב ז) וידבר אתם קשות לך רד מגדלתך לא נתתי לך גדלה אלא בשבילם באותה שעה נתנדה משה מפי בית דין שלמעלה שחת עמך שחת העם לא נאמר אלא עמך ערב רב שקבלת מעצמך וגירתם ולא נמלכת בי ואמרת טוב שידבקו גרים בשכינה הם שחתו והשחיתו  {ט} קשה ערף מחזרין קשי ערפם לנגד מוכיחיהם וממאנים לשמוע  {י} הניחה לי עדין לא שמענו שהתפלל משה עליהם והוא אומר הניחה לי אלא כאן פתח לו פתח והודיעו שהדבר תלוי בו שאם יתפלל עליהם לא יכלם  {יא} למה ה' יחרה אפך כלום מתקנא אלא חכם בחכם גבור בגבור  {יב} והנחם התעשת מחשבה אחרת להטיב להם על הרעה אשר חשבת להם  {יג} זכר לאברהם אם עברו על עשרת הדברות אברהם אביהם נתנסה בעשרה נסיונות ועדין לא קבל שכרו תנהו לו ויצאו עשרה בעשרה לאברהם ליצחק ולישראל אם לשרפה הם זכור לאברהם שמסר עצמו לשרף עליך באור כשדים אם להריגה זכור ליצחק שפשט צוארו לעקידה אם לגלות זכור ליעקב שגלה לחרן ואם אינן נצולין בזכותן מה אתה אומר לי (פסוק י) ואעשה אותך לגוי גדול ואם כסא של שלש רגלים אינו עומד לפניך בשעת כעסך קל וחמר לכסא של רגל אחת אשר נשבעת להם בך לא נשבעת להם בדבר שהוא כלה לא בשמים ולא בארץ לא בהרים ולא בגבעות אלא בך שאתה קים ושבועתך קימת לעולם שנאמר (ברא' כב טז) בי נשבעתי נאם ה' וליצחק נאמר (שם כו ג) והקימותי את השבועה אשר נשבעתי לאברהם אביך וליעקב נאמר (שם לה יא) אני אל שדי פרה ורבה נשבע לו באל שדי  {טו} משני עבריהם היו האותיות נקראות ומעשה נסים היה  {טז} מעשה אלהים המה כמשמעו הוא בכבודו עשאן דבר אחר כאדם האומר לחברו כל עסקיו של פלוני במלאכת פלונית כך כל שעשועיו של הקדוש ברוך הוא בתורה חרות לשון חרת וחרט אחד הוא שניהם לשון חקוק אנטייליי''ר בלעז  {יז} ברעה בהריעו שהיו מריעים ושמחים וצוחקים  {יח} אין קול ענות גבורה אין הקול הזה נראה קול ענית גבורים הצועקים נצחון ולא קול חלשים שצועקים וי או ניסה קול ענות קול חרופין וגדופין המענין את נפש שומען כשנאמרין לו  {יט} וישלך מידיו וגו' אמר מה פסח שהיא אחת מן המצות אמרה תורה (שמות יב מג) כל בן נכר לא יאכל בו התורה כלה כאן וכל ישראל משמדים ואתננה להם תחת ההר לרגלי ההר  {כ} ויזר לשון נפוץ וכן (איוב יח טו) יזרה על נוהו גפרית וכן (משלי א יז) כי חנם מזורה הרשת שזורין בה דגן וקטניות וישק את בני ישראל נתכון לבדקן כסוטות שלש מיתות נדונו שם אם יש עדים והתראה בסייף כמשפט אנשי עיר הנדחת שהן מרבים עדים בלא התראה במגפה שנאמר (פסוק לה) ויגף ה' את העם לא עדים ולא התראה בהדרוקן שבדקום המים וצבו בטניהם  {כא} מה עשה לך העם הזה כמה יסורים (סבלת) שיסרוך סבלת עד שלא תביא עליהם חטא זה  {כב} כי ברע הוא בדרך רע הם הולכין תמיד ובנסיונות לפני המקום  {כד} ואמר להם אמרתי להם דבר אחד למי זהב לבד והם מהרו והתפרקו ויתנו לי ואשלכהו באש ולא ידעתי שיצא העגל הזה ויצא  {כה} פרוע מגלה נתגלה שמצו וקלונו כמו (במדבר ה יח) ופרע את ראש האשה לשמצה בקמיהם להיות להם הדבר הזה לגנות בפי כל הקמים עליהם  {כו} מי לה' אלי יבא אלי כל בני לוי מכאן שכל השבט כשר  {כז} כה אמר וגו' והיכן אמר (שמות כב יט) זובח לאלהים יחרם כך שנויה במכילתא אחיו מאמו והוא מישראל  {כט} מלאו ידכם אתם ההורגים אותם בדבר זה תתחנכו להיות כהנים למקום כי איש מכם ימלא ידו בבנו ובאחיו  {ל} אכפרה בעד חטאתכם אשים כפר וקנוח וסתימה לנגד חטאתכם להבדיל ביניכם ובין החטא  {לא} אלהי זהב אתה הוא שגרמת להם שהשפעת להם זהב וכל חפצם מה יעשו שלא יחטאו משל למלך שהיה מאכיל ומשקה את בנו ומקשטו ותולה לו כיס בצוארו ומעמידו בפתח בית זונות מה יעשה הבן שלא יחטא  {לב} ועתה אם תשא חטאתם הרי טוב איני אומר לך מחני ואם אין מחני וזה מקרא קצר וכן הרבה מספרך מכל התורה כלה שלא יאמרו עלי שלא הייתי כדאי לבקש עליהם רחמים  {לד} אל אשר דברתי לך יש כאן לך אצל דבור במקום אליך וכן (מל''א ב יט) לדבר לו על אדוניהו הנה מלאכי ולא אני וביום פקדי וגו' עתה שמעתי אליך מלכלותם יחד ותמיד תמיד כשאפקוד עליהם עונותיהם ופקדתי עליהם מעט מן העון הזה עם שאר העונות ואין פרענות באה על ישראל שאין בה קצת מפרעון עון העגל  {לה} ויגף ה' את העם מיתה בידי שמים לעדים בלא התראה     {א} לך עלה מזה ארץ ישראל גבוהה מכל הארצות לכך נאמר עלה דבר אחר כלפי שאמר לו בשעת הכעס (שמות לב ז) לך רד אמר לו בשעת רצון לך עלה אתה והעם כאן לא נאמר ועמך  {ב} וגרשתי את הכנעני וגו' שש אמות הן והגרגשי עמד ופנה מפניהם מאליו  {ג} אל ארץ זבת חלב ודבש אני אומר לך להעלותם כי לא אעלה בקרבך לכך אני אומר לך ושלחתי לפניך מלאך כי עם קשה ערף אתה וכששכינתי בקרבכם ואתם ממרים בי מרבה אני עליכם זעם אכלך לשון כליון  {ד} הדבר הרע שאין השכינה שורה ומהלכת עמם איש עדיו כתרים שנתנו להם בחורב כשאמרו נעשה ונשמע  {ה} רגע אחד אעלה בקרבך וכליתיך אם אעלה בקרבך ואתם ממרים בי בקשיות ערפכם אזעום עליכם רגע אחד שהוא שיעור זעמו שנאמר (ישעיה כו כ) חבי כמעט רגע עד יעבר זעם ואכלה אתכם לפיכך טוב לכם שאשלח מלאך ועתה פרענות זו תלקו מיד שתורידו עדיכם מעליכם ואדעה מה אעשה לך בפקדת שאר העון אני יודע מה שבלבי לעשות לך  {ו} את עדים מהר חורב את העדי שהיה בידם מהר חורב  {ז} ומשה מאותו עון והלאה יקח את האהל לשון הוה הוא לוקח אהלו ונוטהו מחוץ למחנה אמר מנדה לרב מנדה לתלמיד הרחק אלפים אמה כענין שנאמר (יהושע ג ד) אך רחוק יהיה ביניכם וביניו כאלפים אמה במדה וקרא לו והיה קורא לו אהל מועד הוא בית ועד למבקשי תורה כל מבקש ה' מכאן למבקש פני זקן כמקבל פני השכינה יצא אל אהל מועד כמו יוצא דבר אחר והיה כל מבקש ה' אפלו מלאכי השרת כשהיו שואלים מקום שכינה חבריהם אומרים להם הרי היא באהלו של משה  {ח} והיה לשון הוה כצאת משה מן המחנה ללכת אל האהל יקומו כל העם עומדים מפניו ואין יושבין עד שנתכסה מהם והביטו אחרי משה לשבח אשרי ילוד אשה שכך מבטח שהשכינה תכנס אחריו לפתח אהלו  {ט} ודבר עם משה כמו ומדבר עם משה תרגומו ומתמלל עם משה שהוא כבוד שכינה כמו (במדבר ז פט) וישמע את הקול מדבר אליו ואינו קורא מדבר אליו כשהוא קורא מדבר פתרונו הקול מדבר בינו לבין עצמו וההדיוט שומע מאליו וכשהוא קורא מדבר משמע שהמלך מדבר עם ההדיוט  {י} והשתחוו לשכינה  {יא} ודבר ה' אל משה פנים אל פנים ומתמלל עם משה ושב אל המחנה לאחר שנדבר עמו היה משה שב אל המחנה ומלמד לזקנים מה שלמד והדבר הזה נהג משה מיום הכפורים עד שהוקם המשכן ולא יותר שהרי בשבעה עשר בתמוז נשתברו הלוחות ובשמונה עשר שרף את העגל ודן את החוטאים ובתשעה עשר עלה שנאמר (שמות לב ל) ויהי ממחרת ויאמר משה אל העם וגו' עשה שם ארבעים יום ובקש רחמים שנאמר (דב' ט יח) ואתנפל לפני ה' וגו' ובראש חדש אלול נאמר לו (שמות לד ב) ועלית בבקר אל הר סיני לקבל לוחות האחרונות ועשה שם ארבעים יום שנאמר בהם (דברים י י) ואנכי עמדתי בהר כימים הראשונים וגו' מה הראשונים ברצון אף האחרונים ברצון אמור מעתה אמצעיים היו בכעס בעשרה בתשרי נתרצה הקדוש ברוך הוא לישראל בשמחה ובלב שלם ואמר לו למשה סלחתי כדברך ומסר לו לוחות אחרונות וירד והתחיל לצוותם על מלאכת המשכן ועשאוהו עד אחד בניסן ומשהוקם לא נדבר עמו עוד אלא מאהל מועד ושב אל המחנה תרגומו ותב למשריתא לפי שהוא לשון הוה וכן כל הענין וראה כל העם וחזן ונצבו וקיימין והביטו ומסתכלין והשתחוו וסגדין ומדרשו ודבר ה' אל משה שישוב אל המחנה אמר לו אני בכעס ואתה בכעס אם כן מי יקרבם  {יב} ראה אתה אומר אלי ראה תן עיניך ולבך על דבריך אתה אומר אלי וגו' ואתה לא הודעתני וגו' ואשר אמרת לי (שמות כג כ) הנה אנכי שולח מלאך אין זו הודעה שאין אני חפץ בה ואתה אמרת ידעתיך בשם הכרתיך משאר בני אדם בשם חשיבות שהרי אמרת לי (שמות יט ט) הנה אנכי בא אליך בעב הענן וגו' וגם בך יאמינו לעולם  {יג} ועתה אם אמת שמצאתי חן בעיניך הודיעני נא את דרכך מה שכר אתה נותן למוצאי חן בעיניך ואדעך למען אמצא חן בעיניך ואדע בזו מדת תגמולך מה היא מציאת חן שמצאתי בעיניך ופתרון למען אמצא חן למען אכיר כמה שכר מציאת החן וראה כי עמך הגוי הזה שלא תאמר ואעשה אותך לגוי גדול ואת אלה תעזוב ראה כי עמך הם מקדם ואם בהם תמאס איני סומך על היוצאים מחלצי שיתקימו ואת תשלום השכר שלי בעם הזה תודיעני ורבותינו דרשוהו במסכת ברכות (דף ז א) ואני לישב המקראות על אפניהם ועל סדרם באתי  {יד} ויאמר פני ילכו כתרגומו לא אשלח עוד מלאך אני בעצמי אלך כמו (שמו''ב יז יא) ופניך הולכים בקרב  {טו} ויאמר אליו בזו אני חפץ כי על ידי מלאך אל תעלנו מזה  {טז} ובמה יודע אפוא יודע מציאות החן הלא בלכתך עמנו ועוד דבר אחר אני שואל ממך שלא תשרה שכינתך עוד על אמות העולם ונפלינו אני ועמך ונהיה מבדלים בדבר הזה מכל העם כמו (שמות ט ד) והפלה ה' בין מקנה ישראל וגו'  {יז} גם את הדבר הזה שלא תשרה שכינתי עוד על אמות העולם אעשה ואין דבריו של בלעם על ידי שרית שכינה אלא נופל וגלוי עינים כגון (איוב ד יב) ואלי דבר יגנב שומעין על ידי שליח  {יח} ויאמר הראני נא את כבודך ראה משה שהיה עת רצון ודבריו מקבלים והוסיף לשאול להראותו מראית כבודו  {יט} ויאמר אני אעביר וגו' הגיעה שעה שתראה בכבודי מה שארשה אותך לראות לפי שאני רוצה וצריך ללמדך סדר תפלה שכשנצרכת לבקש רחמים על ישראל הזכרת לי זכות אבות כסבור אתה שאם תמה זכות אבות אין עוד תקוה אני אעביר כל מדת טובי לפניך על הצור ואתה צפון במערה וקראתי בשם ה' לפניך ללמדך סדר בקשת רחמים אף אם תכלה זכות אבות וכסדר זה שאתה רואה אותי מעטף וקורא שלש עשרה מדות הוי מלמד את ישראל לעשות כן ועל ידי שיזכירו לפני רחום וחנון יהיו נענין כי רחמי לא כלים וחנתי את אשר אחן אותן פעמים שארצה לחון ורחמתי עת שאחפוץ לרחם עד כאן לא הבטיחו אלא עתים אענה עתים לא אענה אבל בשעת מעשה אמר לו (שמות לד י) הנה אנכי כורת ברית הבטיחו שאינן חוזרות ריקם  {כ} ויאמר לא תוכל וגו' אף כשאעביר כל טובי על פניך איני נותן לך רשות לראות את פני  {כא} הנה מקום אתי בהר אשר אני מדבר עמך תמיד יש מקום מוכן לי לצרכך שאטמינך שם שלא תזוק ומשם תראה מה שתראה זהו פשוטו ומדרשו על מקום שהשכינה שם מדבר ואומר המקום אתי ואינו אומר אני במקום שהקדוש ברוך הוא מקומו של עולם ואין עולמו מקומו  {כב} בעבר כבדי כשאעבור לפניך בנקרת הצור כמו (במדבר טז יד) העיני האנשים ההם תנקר (משלי ל יז) יקרוה עורבי נחל (מלכים ב' יט כד) אני קרתי ושתיתי מים גזרה אחת להם נקרת הצור כרית הצור ושכתי כפי מכאן שנתנה רשות למחבלים לחבל ותרגומו ואגין במימרי כנוי הוא לדרך כבוד של מעלה שאינו צריך לסוכך עליו בכף ממש  {כג} והסרותי את כפי ואעדי ית דברת יקרי כשאסלק הנהגת כבודי מנגד פניך ללכת משם ולהלן וראית את אחרי הראהו קשר של תפלין     {א} פסל לך הראהו מחצב סנפירינון מתוך אהלו ואמר לו הפסולת יהיה שלך ומשם נתעשר משה הרבה פסל לך אתה שברת הראשונות אתה פסל לך אחרות משל למלך שהלך למדינת הים והניח ארוסתו עם השפחות מתוך קלקול השפחות יצא עליה שם רע עמד שושבינה וקרע כתבתה אמר אם יאמר המלך להרגה אומר לו עדיין אינה אשתך בדק המלך ומצא שלא היה הקלקול אלא מן השפחות נתרצה לה אמר לו שושבינה כתוב לה כתבה אחרת שנקרעה הראשונה אמר לו המלך אתה קרעת אותה אתה קנה לך ניר אחר ואני אכתוב לה בכתב ידי כן המלך זה הקדוש ברוך הוא השפחות אלו ערב רב והשושבין זה משה ארוסתו של הקדוש ברוך הוא אלו ישראל לכך נאמר פסל לך  {ב} נכון מזמן  {ג} ואיש לא יעלה עמך הראשונות על ידי שהיו בתשואות וקולות וקהלה שלטה בהן עין רעה אין לך מדה יפה מן הצניעות  {ה} ויקרא בשם ה' מתרגמינן וקרא בשמא דה'  {ו} ה' ה' מדת הרחמים היא אחת קדם שיחטא ואחת אחר שיחטא וישוב אל אף זו מדת רחמים וכן הוא אומר (תהלים כב ב) אלי אלי למה עזבתני ואין לומר למדת הדין למה עזבתני כך מצאתי במכילתא ארך אפים מאריך אפו ואינו ממהר לפרע שמא יעשה תשובה ורב חסד לצריכים חסד שאין להם זכיות כל כך ואמת לשלם שכר טוב לעושי רצונו  {ז} נצר חסד שהאדם עושה לפניו לאלפים לשני אלפים דורות עון ופשע עונות אלו הזדונות פשעים אלו המרדים שאדם עושה להכעיס ונקה לא ינקה לפי פשוטו משמע שאינו מותר על העון לגמרי אלא נפרע ממנו מעט מעט ורבותינו דרשו מנקה הוא לשבים ולא ינקה לשאינן שבים פקד עון אבות על בנים כשאוחזים מעשה אבותיהם בידיהם שכבר פרש במקרא אחר (שמות כ ד) לשונאי ועל רבעים דור רביעי נמצאת מדה טובה מרבה על מדת פרענות אחת לחמש מאות שבמדה טובה הוא אומר נוצר חסד לאלפים  {ח} וימהר משה כשראה משה שכינה עוברת ושמע קול הקריאה מיד וישתחו  {ט} ילך נא ה' בקרבנו כמו שהבטחת מאחר שאתה נושא עון ואם עם קשה ערף הוא וימרו בך ואמרת על זאת פן אכלך בדרך אתה תסלח לעונינו ויש כי במקום אם ונחלתנו ותתננו לך לנחלה מיחדת זו היא בקשת ונפלינו אני ועמך שלא תשרה שכינתך על האמות  {י} כרת ברית על זאת אעשה נפלאות לשון ונפלינו שתהיו מבדלים בזו מכל האמות שלא תשרה שכינתי עליהם  {יא} את האמרי וגו' שש אמות יש כאן כי הגרגשי עמד ופנה מפניהם  {יג} אשריו הוא אילן שעובדים אותו  {יד} קנא שמו מקנא להפרע ואינו מותר וזהו כל לשון קנאה אוחז בנצחונו ופורע מעוזביו  {טו} ואכלת מזבחו כסבור אתה שאין עונש באכילתו ואני מעלה עליך כמודה בעבודתם שמתוך כך אתה בא ולוקח מבנותיו לבניך  {יח} חדש האביב חדש הבכור שהתבואה מבכרת בבשולה  {יט} כל פטר רחם לי באדם וכל מקנך תזכר וגו' וכל מקנך אשר תזכר בפטר שור ושה אשר יפטור זכר את רחמה פטר לשון פתיחה וכן (משלי יז יד) פוטר מים ראשית מדון תי''ו של תזכר לשון נקבה היא מוסב על היולדת  {כ} ופטר חמור ולא שאר בהמה טמאה תפדה בשה נותן שה לכהן והוא חלין ביד כהן ופטר חמור מתר בעבודה לבעלים וערפתו עורפו בקופיץ הוא הפסיד ממון כהן לפיכך יפסד ממונו כל בכור בניך תפדה חמשה סלעים פדיונו קצוב שנאמר (במדבר יח טז) ופדויו מבן חדש תפדה ולא יראו פני ריקם לפי פשוטו של מקרא דבר בפני עצמו הוא ואינו מוסב על הבכור שאין במצות בכור ראית פנים אלא אזהרה אחרת היא וכשתעלו לרגל לראות לא יראו פני ריקם מצוה עליכם להביא עולת ראית פנים ולפי מדרש ברייתא מקרא יתר הוא ומפנה לגזרה שוה ללמד על הענקתו של עבד עברי שהיא חמשה סלעים מכל מין ומין כפדיון בכור במסכת קדושין (דף יז א)  {כא} בחריש ובקציר תשבת למה נזכר חריש וקציר יש מרבותינו אומרים על חריש של ערב שביעית הנכנס לשביעית וקציר של שביעית היוצא למוצאי שביעית ללמדך שמוסיפין מחול על הקדש וכך משמעו ששת ימים תעבד וביום השביעי תשבת ועבודת ששת הימים שהתרתי לך יש שנה שהחריש והקציר אסור ואין צריך לומר חריש וקציר של שביעית שהרי כבר נאמר (ויקרא כה ד) שדך לא תזרע וגו' ויש מהם אומרים שאינו מדבר אלא בשבת וחריש וקציר שהזכר בו לומר לך מה חריש רשות אף קציר רשות יצא קציר העמר שהוא מצוה ודוחה את השבת  {כב} בכורי קציר חטים שאתה מביא בו שתי הלחם מן החטים בכורי שהיא מנחה ראשונה הבאה מן החדש של חטים למקדש כי מנחת העמר הבאה בפסח מן השעורים היא וחג האסיף בזמן שאתה אוסף תבואתך מן השדה לבית אסיפה זו לשון הכנסה לבית כמו (דברים כב ב) ואספתו אל תוך ביתך תקופת השנה שהיא בחזרת השנה בתחלת השנה הבאה תקופת לשון מסבה והקפה  {כג} כל זכורך כל הזכרים שבך הרבה מצות בתורה נאמרו ונכפלו ויש מהם שלש פעמים וארבע לחייב ולענוש על מנין לאוין שבהם ועל מנין עשה שבהם  {כד} אוריש כתרגומו אתרך וכן (דברים ב לא) החל רש וכן (במדבר כא לב) ויורש את האמורי לשון גרושין והרחבתי את גבלך ואתה רחוק מבית הבחירה ואינך יכול לראות לפני תמיד לכך אני קובע לך שלש רגלים הללו  {כה} לא תשחט וגו' לא תשחט את הפסח ועדין חמץ קים אזהרה לשוחט או לזורק או לאחד מבני החבורה ולא ילין כתרגומו אין לינה מועלת בראש המזבח ואין לינה אלא בעמוד השחר זבח חג הפסח אימוריו ומכאן אתה למד לכל הקטר חלבים ואברים  {כו} ראשית בכורי אדמתך משבעת המינין האמורים בשבח ארצך (דברים ח ח) ארץ חטה ושעורה וגפן ותאנה ורמון ארץ זית שמן ודבש הוא דבש תמרים לא תבשל גדי אזהרה לבשר בחלב ושלש פעמים כתוב בתורה אחד לאכילה ואחד להנאה ואחד לאסור בשול גדי כל ולד רך במשמע ואף עגל וכבש ממה שהצרך לפרש בכמה מקומות (בראשית לח יז) גדי עזים למדת שגדי סתם כל יונקים במשמע בחלב אמו פרט לעוף שאין לו חלב אם שאין אסורו מן התורה אלא מדברי סופרים  {כז} את הדברים האלה ולא אתה רשאי לכתוב תורה שבעל פה  {כט} ויהי ברדת משה כשהביא לוחות אחרונות ביום הכפורים כי קרן לשון קרנים שהאור מבהיק ובולט כמין קרן ומהיכן זכה משה לקרני ההוד רבותינו אמרו מן המערה שנתן הקדוש ברוך הוא ידו על פניו שנאמר (שמות לג כב) ושכתי כפי  {ל} וייראו מגשת אליו בא וראה כמה גדולה כחה של עברה שעד שלא פשטו ידיהם בעברה מהו אומר (שמות כד יז) ומראה כבוד ה' כאש אוכלת בראש ההר לעיני בני ישראל ולא יראים ולא מזדעזעים ומשעשו את העגל אף מקרני הודו של משה היו מרתיעים ומזדעזעים  {לא} הנשאים בעדה כמו נשיאי העדה וידבר משה אליהם שליחותו של מקום ולשון הוה הוא כל הענין הזה  {לב} ואחרי כן נגשו אחר שלמד לזקנים חזר ומלמד הפרשה או ההלכה לישראל תנו רבנן כיצד סדר המשנה משה היה לומד מפי הגבורה נכנס אהרן שנה לו משה פרקו נסתלק אהרן וישב לו לשמאל משה נכנסו בניו שנה להם משה פרקם נסתלקו הם ישב אלעזר לימין משה ואיתמר לשמאל אהרן נכנסו זקנים שנה להם משה פרקם נסתלקו זקנים ישבו לצדדין נכנסו כל העם שנה להם משה פרקם נמצא ביד כל העם אחד ביד הזקנים שנים ביד בני אהרן שלשה ביד אהרן ארבעה וכו' כדאיתא בעירובין (נד ב)  {לג} ויתן על פניו מסוה כתרגומו בית אפי לשון ארמי הוא בתלמוד סוי לבא ועוד בכתבות (ס א) הוה קא מסוה לאפה לשון הבטה היה מסתכל בה אף כאן מסוה בגד הנתן כנגד הפרצוף ובית העינים ולכבוד קרני ההוד שלא יזונו הכל מהם היה נותן המסוה כנגדן ונוטלו בשעה שהיה מדבר עם ישראל ובשעה שהמקום נדבר עמו עד צאתו ובצאתו יצא בלא מסוה  {לד} ודבר אל בני ישראל וראו קרני ההוד בפניו וכשהוא מסתלק מהם  {לה} והשיב משה את המסוה על פניו עד באו לדבר אתו וכשבא לדבר אתו נוטלו מעל פניו     {א} ויקהל משה למחרת יום הכפורים כשירד מן ההר והוא לשון הפעיל שאינו אוסף אנשים בידים אלא הן נאספים על פי דבורו ותרגומו ואכנש  {ב} ששת ימים הקדים להם אזהרת שבת לצווי מלאכת המשכן לומר שאינה דוחה את השבת  {ג} לא תבערו אש יש מרבותינו אומרים הבערה ללאו יצאת ויש אומרים לחלק יצאת  {ד} זה הדבר אשר צוה ה' לי לאמר לכם  {ה} נדיב לבו על שם שלבו נדבו קרוי נדיב לב כבר פרשתי נדבת המשכן ומלאכתו במקום צואתן  {יא} את המשכן יריעות התחתונות הנראות בתוכו קרויים משכן את אהלו הוא אהל יריעות עזים העשוי לגג ואת מכסהו מכסה עורות האילים והתחשים  {יב} ואת פרכת המסך פרוכת המחצה כל דבר המגין בין מלמעלה בין מכנגד קרוי מסך וסכך וכן (איוב א י) שכת בעדו (הושע ב ח) הנני שך את דרכך  {יג} לחם הפנים כבר פרשתי (שמות כה כח) על שם שהיו לו פנים לכאן ולכאן שהוא עשוי כמין תבה פרוצה  {יד} ואת כליה מלקחים ומחתות נרתיה לוציי''ש בלעז בזכים שהשמן והפתילות נתונין בהן ואת שמן המאור אף הוא צריך חכמי לב שהוא משנה משאר שמנים כמו שמפורש במנחות (דף פו א) מגרגרו בראש הזית והוא כתית וזך  {טו} מסך הפתח וילון שלפני המזרח שלא היו שם לא קרשים ולא יריעות  {יז} את עמודיו ואת אדניה הרי חצר קרוי כאן לשון זכר ולשון נקבה וכן דברים הרבה ואת מסך שער החצר וילון פרוש לצד המזרח עשרים אמה אמצעיות של רוחב החצר שהיה חמשים רחב וסתומין המנו לצד צפון חמש עשרה אמה וכן לדרום שנאמר (שמות כז יד) וחמש עשרה אמה קלעים לכתף  {יח} יתדת לתקוע ולקשור בהם סופי היריעות בארץ שלא ינועו ברוח מיתריהם חבלים לקשור  {יט} בגדי השרד לכסות הארון והשלחן והמנורה והמזבחות בשעת סלוק מסעות  {כב} על הנשים עם הנשים וסמוכין אליהם חח הוא תכשיט של זהב עגול נתון על הזרוע והוא הצמיד וכומז כלי זהב הוא נתון כנגד אותו מקום לאשה ורבותינו פרשו שם כומז כאן מקום זמה  {כג} וכל איש אשר נמצא אתו תכלת או ארגמן או תולעת שני או עורות אילים או תחשים כלם הביאו  {כו} טוו את העזים היא היתה אמנות יתרה שמעל גבי העזים טווין אותן  {כז} והנשאם הביאו אמר ר' נתן מה ראו נשיאים להתנדב בחנכת המזבח בתחלה ובמלאכת המשכן לא התנדבו בתחלה אלא כך אמרו נשיאים יתנדבו צבור מה שמתנדבין ומה שמחסירים אנו משלימין אותו כיון שהשלימו צבור את הכל שנאמר (שמות לו ז) והמלאכה היתה דים אמרו נשיאים מה עלינו לעשות הביאו את אבני השהם וגו' לכך התנדבו בחנכת המזבח תחלה ולפי שנתעצלו מתחלה נחסרה אות משמם והנשאם כתיב  {ל} חור בנה של מרים היה  {לד} ואהליאב משבט דן מן הירודין שבשבטים מבני השפחות והשוהו המקום לבצלאל למלאכת המשכן והוא מגדולי השבטים לקים מה שנאמר (איוב לד יט) ולא נכר שוע לפני דל     {ה} מדי העבדה יותר מכדי צורך העבודה  {ו} ויכלא לשון מניעה  {ז} והמלאכה היתה דים לכל המלאכה ומלאכת ההבאה היתה דים של עושי המשכן לכל המלאכה של משכן לעשות אותה ולהותיר והותר כמו (שמות ח יא) והכבד את לבו (מלכים ב' ג כד) והכות את מואב     {א} ויעש בצלאל לפי שנתן נפשו על המלאכה יותר משאר חכמים נקראת על שמו     {ז} נבוב לחת נבוב הוא חלול וכן (ירמיה נב כא) ועביו ארבע אצבעות נבוב נבוב לחת הלוחות של עצי שטים לכל רוח והחלל באמצע  {ח} במראת הצובאת בנות ישראל היו בידן מראות שרואות בהן כשהן מתקשטות ואף אותן לא עכבו מלהביא לנדבת המשכן והיה מואס משה בהן מפני שעשויים ליצר הרע אמר לו הקדוש ברוך הוא קבל כי אלו חביבין עלי מן הכל שעל ידיהם העמידו הנשים צבאות רבות במצרים כשהיו בעליהם יגעים בעבודת פרך היו הולכות ומוליכות להם מאכל ומשתה ומאכילות אותם ונוטלות המראות וכל אחת רואה עצמה עם בעלה במראה ומשדלתו בדברים לומר אני נאה ממך ומתוך כך מביאות לבעליהן לידי תאוה ונזקקות להם ומתעברות ויולדות שם שנאמר (שיר השירים ח ה) תחת התפוח עוררתיך וזהו שנאמר במראות הצובאות ונעשה הכיור מהם שהוא לשום שלום בין איש לאשתו להשקות ממים שבתוכו את שקנא לה בעלה ונסתרה ותדע לך שהן מראות ממש שהרי נאמר (שמות לח כט ל) ונחשת התנופה שבעים ככר וגו' ויעש בה וגו' וכיור וכנו לא הזכרו שם למדת שלא היה נחשת של כיור מנחשת התנופה כך דרש רבי תנחומא וכן תרגם אנקלוס במחזית נשיא והוא תרגום של מראות מירידויר''ש בלעז וכן מצינו בישעיה (ישעיה ג כג) והגליונים מתרגמנן ומחזיתא אשר צבאו להביא נדבתן  {יח} לעמת קלעי החצר כמדת קלעי החצר    {כא} אלה פקודי בפרשה זו נמנו כל משקלי נדבת המשכן לכסף ולזהב ולנחשת ונמנו כל כליו לכל עבודתו המשכן משכן שני פעמים רמז למקדש שנתמשכן בשני חורבנין על עונותיהן של ישראל משכן העדת עדות לישראל שותר להם הקדוש ברוך הוא על מעשה העגל שהרי השרה שכינתו ביניהם עבדת הלוים פקודי המשכן וכליו היא עבודה המסורה ללוים במדבר לשאת ולהוריד להקים איש איש למשאו המפקד עליו כמו שאמרו בפרשת נשא (במדבר ד) ביד איתמר הוא היה פקיד עליהם למסור לכל בית אב עבודה שעליו  {כב} ובצלאל בן אורי וגו' עשה את כל אשר צוה ה' את משה אשר צוה משה אין כתיב כאן אלא כל אשר צוה ה' את משה אפלו דברים שלא אמר לו רבו הסכימה דעתו למה שנאמר למשה בסיני כי משה צוה לבצלאל לעשות תחלה כלים ואחר כך משכן אמר לו בצלאל מנהג עולם לעשות תחלה בית ואחר כך משים כלים בתוכו אמר לו כך שמעתי מפי הקדוש ברוך הוא אמר לו משה בצל אל היית כי בודאי כך צוה לי הקדוש ברוך הוא וכן עשה המשכן תחלה ואחר כך עשה הכלים  {כד} ככר ששים מנה ומנה של קדש כפול היה הרי הככר מאה ועשרים מנה והמנה עשרים וחמשה סלעים הרי ככר של קדש שלשת אלפים שקלים לפיכך מנה בפרוטרוט כל השקלים שפחותין במנינם משלשת אלפים שאין מגיעין לככר  {כו} בקע הוא שם משקל של מחצית השקל לשש מאות אלף וגו' כך היו ישראל וכך עלה מנינם אחר שהוקם המשכן בספר במדבר ואף עתה בנדבת המשכן כך היו ומנין חצאי השקלים של שש מאות אלף עולה מאת ככר כל אחד של שלשת אלפים שקלים כיצד שש מאות אלף חצאין הרי הן שלש מאות אלף שלמים הרי מאת ככר והשלשת אלפים וחמש מאות וחמשים חצאין עולין אלף ושבע מאות וחמשה ושבעים שקלים  {כז} לצקת כתרגומו לאתכא את אדני הקדש של קרשי המשכן שהם ארבעים ושמנה קרשים ולהם תשעים וששה אדנים ואדני פרכת ארבעה הרי מאה וכל שאר האדנים נחשת כתיב בהם  {כח} וצפה ראשיהם של עמודים מהן שבכלן כתיב וצפה ראשיהם וחשוקיהם כסף     {א} ומן התכלת והארגמן וגו' שש לא נאמר כאן ומכאן אני אומר שאין בגדי שרד הללו בגדי כהנה שבבגדי כהנה היה שש אלא הם בגדים שמכסים בהם כלי הקדש בשעת סלוק מסעות שלא היה בהם שש  {ג} וירקעו כמו (תהלים קלו ו) לרוקע הארץ כתרגומו ורדידו טסין היו מרדדין מן הזהב אישטינדר''א בלעז טסין דקין כאן הוא מלמדך היאך היו טווין את הזהב עם החוטין מרדדין הטסין דקין וקוצצין מהן פתילים לאורך הטס לעשות אותן פתילים מעורבין עם כל מין ומין בחשן ואפוד שנאמר בהן זהב חוט אחד של זהב עם ששה חוטין של תכלת וכן עם כל מין ומין שכל המינים חוטן כפול ששה והזהב חוט שביעי עם כל אחד ואחד  {כח} ואת פארי המגבעות תפארת המגבעות המגבעות המפוארות  {לא} לתת על המצנפת מלמעלה ועל ידי הפתילים היה מושיבו על המצנפת כמין כתר ואי אפשר לומר הציץ על מצנפת שהרי בשחיטת קדשים שנינו (זבחים יט א) שערו היה נראה בין ציץ למצנפת ששם מניח תפלין והציץ היה נתון על המצח הרי המצנפת למעלה והציץ למטה ומהו על המצנפת מלמעלה ועוד הקשיתי בה כאן הוא אומר ויתנו עליו פתיל תכלת ובענין הצואה הוא אומר (שמות כח לז) ושמת אותו על פתיל תכלת ואומר אני פתיל תכלת זה חוטין הן לקשרו בהן במצנפת לפי שהציץ אינו אלא מאוזן לאוזן ובמה יקשרנו במצחו והיו קבועין בו חוטי תכלת לשני ראשיו ובאמצעיתו שבהן קושרו ותולהו במצנפת כשהוא בראשו ושני חוטין היו בכל קצה וקצה אחד ממעל ואחד מתחת לצד מצחו וכן באמצעו שכך הוא נוח לקשור ואין דרך קשירה בפחות משני חוטין לכך נאמר (שמות כח לז) על פתיל תכלת ועליו פתיל תכלת וקשר ראשיהם השנים כלם יחד מאחוריו למול ערפו ומושיבו על המצנפת ואל תתמה שלא נאמר פתילי תכלת הואיל ומרבין הן שהרי מצינו בחשן ואפוד וירכסו את החשן וגו' בפתיל תכלת ועל כרחך פחות משנים לא היו שהרי בשתי קצות החשן היו שתי טבעות החשן ובשתי כתפות האפוד היו שתי טבעות האפוד שכנגדן ולפי דרך קשירה ארבע חוטין היו ומכל מקום פחות משנים אי אפשר  {לב} ויעשו בני ישראל את המלאכה ככל אשר צוה ה' וגו'  {לג} ויביאו את המשכן וגו' שלא היו יכולין להקימו ולפי שלא עשה משה שום מלאכה במשכן הניח לו הקדוש ברוך הוא הקמתו שלא היה יכול להקימו שום אדם מחמת כובד הקרשים שאין כח באדם לזקפן ומשה העמידו אמר משה לפני הקדוש ברוך הוא איך אפשר הקמתו על ידי אדם אמר לו עסוק אתה בידך נראה כמקימו והוא נזקף וקם מאליו וזהו שנאמר (שמות מ יז) הוקם המשכן הוקם מאליו מדרש רבי תנחומא  {מג} ויברך אתם משה אמר להם יהי רצון שתשרה שכינה במעשה ידיכם (תהלים צ יז) ויהי נעם ה' אלהינו עלינו ומעשה ידינו וגו' והוא אחד מאחד עשר מזמורים שבתפלה למשה     {ג} וסכת על הארן לשון הגנה שהרי מחצה היתה  {ד} וערכת את ערכו שתי מערכות של לחם הפנים  {יט} ויפרש את האהל הן יריעות העזים  {כ} את העדות הלוחות  {כב} על ירך המשכן צפונה בחצי הצפוני של רוחב הבית ירך כתרגומו צדא כירך הזה שהוא בצדו של אדם  {כז} ויקטר עליו אהרן קטרת שחרית וערבית כמו שנאמר (שמות ל ז) בבקר בבקר בהיטיבו את הנרות וגו'  {כט} ויעל עליו וגו' אף ביום השמיני למלואים שהוא יום הקמת המשכן שמש משה והקריב קרבנות צבור חוץ מאותן שנצטוו בו ביום שנאמר (ויקרא ט ז) קרב אל המזבח וגו' את העלה עולת התמיד ואת המנחה מנחת נסכים של תמיד כמו שנאמר (שמות כט מ) ועשרן סלת בלול בשמן וגו'  {לא} ורחצו ממנו משה ואהרן ובניו יום שמיני למלואים הושוו כלם לכהנה ותרגומו ומקדשין מניה בו ביום קדש משה עמהם  {לב} ובקרבתם כמו ובקרבם כשיקרבו  {לה} ולא יכל משה לבוא אל אהל מועד וכתוב אחד אומר (במדבר ז פט) ובבא משה אל אהל מועד בא הכתוב השלישי והכריע ביניהם כי שכן עליו הענן אמור מעתה כל זמן שהיה עליו הענן לא היה יכול לבא נסתלק הענן נכנס ומדבר עמו  {לח} לעיני כל בית ישראל בכל מסעיהם בכל מסע שהיו נוסעים היה הענן שוכן במקום אשר יחנו שם מקום חניתן אף הוא קרוי מסע וכן (בראשית יג ג) וילך למסעיו וכן (במדבר לג א) אלה מסעי לפי שממקום החניה חזרו ונסעו לכך נקראו כלן מסעות  